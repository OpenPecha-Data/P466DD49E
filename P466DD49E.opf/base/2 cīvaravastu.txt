cīvaravastucīvaravastuni piṇḍoddānam |jīvako bhāṅgakaścaiva tathā dīrghadaśāni ca |varṣāchinnaśca
vijñeyaḥkālakriyā upanando glāno bhavati paścimaḥ

piṇḍoddānam |jīvakaśchinnakāstrīṇi varṣāśārī niṣīdanam |kaṇḍusugatakauśeyā ūrṇā śāṇaka-kṣaumakāḥ

uddānam |khaṇḍo gopaśca siṃhaśca vaiśālī-gamanaṃ tathā |celā ṛṣikopaśca āmrapālyabhayena ca

śreṣṭhī-bhāryā jīvakotpattiḥ vaidyakasya ca āgamaḥ |takṣaśilā bhadraṅkara udumbaraḥ kārṣamāpakaḥ

rohitakaḥ rājodyānaṃ mathurā mallastriyāhi ca |yamunā śivapathikā vaiśālyāmakṣi śatapadī sapta
|rājagṛhe pañcavastūni jīvakavarga samudditaḥ

videheṣu videharājo rājyaṃ kārayati ṛddhaṃ ca sphītaṃ va kṣemaṃ ca subhikṣaṃ cākīrṇabahujanamanuṣyaṃ
ca | tasya khaṇḍapramukhāni pañcāmātyaśatāni | khaṇḍo'grāmātyo dharmeṇa rājyaṃ kārayati
nyāyataśca vyavahāranpaśyati yataḥ sarva eva janakāyastanmukho'vasthitaḥ | tena sadṛśāt
kulāt kalatramānitam | sa tayā sārdhaṃ krīḍati ramate paricārayati | tasya krīḍato ramamāṇasya
paricārayataḥ putro jātaḥ | tasya trīṇi saptakānyekaviṃśati divasānpūrvavadyāvad
gopa iti nāmadheyaṃ vyavasthāpitam | bhūyo'pyasya krīḍato ramamāṇasya paricārayataḥ putro
jātaḥ | tasyāpi pūrvavadvistareṇa siṃha iti nāmadheyaṃ vyavasthāpitam | gopaḥ siṃhaśca kramaśastaruṇau
saṃvṛttau | khaṇḍo'grāmātyaḥ pūrvameva śūro vikrāntaḥ pañcasu sthāneṣu kṛtāvī
yenāmātyānāmagraḥ | yadā putrabalī jātastadā bhūyasyā mātrayā sarvāmātyānabhibhūyāvasthitaḥ
| tataste'mātyā upahatatejasaḥ parasparaṃ sañjalpaṃ kṛtvā sañjātāmarṣā rājñaḥ sakāśaṃ
gatāḥ | tato'vasaraṃ jñātvā rājānamūcuḥ | deva ko rājā | rājā kathayati | kuto bhavatāṃ vimarṣo'haṃ
rājā ko'nya iti | te kathayanti | deva khaṇḍo rājā na devaḥ | yadi tasyābhirucitaṃ
syāddevaṃ rājyāccyāvayitvā svayameva paṭṭaṃ baddhvā rājyaiśvaryādhipatyaṃ kārayediti |
rājā saṃlakṣayati | sarva ete tenābhibhūtāstena bhedaṃ kurvantīti | yāvadapareṇa samayena
rājā amātyagaṇaparivṛtastiṣṭhati | khaṇḍaścāgrāmātyo'rthipratyarthiśatasahasraparivṛto rājakulaṃ
praviṣṭaḥ | pūrṇaṃ tadrājakulamavasthitam | yadā tu rājakṛtiṃ kṛtvā niṣkrāntastadā
tadrājakulaṃ śūnyamavasthitam | rājā pathayati | bhavantaḥ sarva evāyaṃ janakāyo niṣkrāmati
| amātyairavatāro labdhaḥ | te kathayanti | sākṣārkṛtaṃ devenaṃ yato vijñāpayāmaḥ | yadi
khaṇḍasyābhirucitaṃ syāddevaṃ rājyāccyācayitvā svayameva paṭṭaṃ baddhvā rājyaisvaryādhipatyaṃ
kārayediti | kākaśaṅkino hi rājānaḥ | sa saṃlakṣayati | yathaite kathayanti nūnamevamiti
| sa tasyāvatāraprekṣī saṃvṛttaḥ | mitrāmitramadhyamā lokāḥ | yāvadaparaiḥ khaṇḍasyārocitam
| rājā tavāvatāraprekṣyavatiṣṭhate | kṣamaṃ manyasveti | tasya śaṅkā samutpannā | sa
vicārayituṃ pravṛttaḥ | kva gacchāmīti | yadi śrāvastīṃ gamiṣyāmi rājādhīnā śrāvastī tatrāpyeṣa
evādīnavaḥ | evaṃ vārāṇasyāṃ rājagṛhe campāyāmekādhīnatvādeṣa evādīnavaḥ | vaiśālī
gaṇādhīnā | yaddaśanāmabhipretaṃ tadviṃśatīnāṃ nābhipretam | sarvathā vaiśālīṃ gacchāmīti
| tena vaiśālakānāṃ licchavīnāṃ dūtasaṃpreṣaṇam kṛtam | gacchāmyahaṃ bhavatāṃ bāhucchāyāyāṃ
vastumiti | tairādarajātaiḥ pratisandeśo dattaḥ | iyameva vaiśālī svāgatamāgacceti | tataḥ
khaṇḍenāgrāmātyena jñātaya āhūya uktāḥ | bhavanto'haṃ vaiśālīṃ samprasthitoyeṣāṃ yuṣmākamabhirucitamihāvasthānaṃ
te'bhitiṣṭhantu yeṣāṃ nābhirucitaṃ te sajjā bhavantu gacchāmaḥ |
gopālakāḥ paśupālakāścoktāḥ | yūyaṃ gomahiṣīḥ yena vaiśālīṃ tena khaṭayata | pauruṣeyā uktāḥ
| sannāhayata vaiśālīṃ gacchāma iti | tato janakāyamevaṃ prerayitvā rājñaḥ sakāśaṃ gataḥ
pādayornipatya kathayati | deva kiñcitkaraṇīyamasti | udyānaṃ gacchāmyavalokito bhaveti
| rājā kathayatyeva bhavatu gaccheti | śodyānaśobhāṃ kārayitvā sārādānaṃ śakaṭeṣvāropya upari
khādanīyabhojanīyena ācchādya saṃprasthitaḥ | amātyaiḥ śrutam | khaṇḍo niṣpalāyatīti
| te tvaritaṃ tvaritaṃ rājñaḥ sakāśaṃ gatvā kathayanti | deva khaṇḍo niṣpalāyatīti | rājā
kathayati | bhavanto gacchata nirvartayateti | te caturaṅgaṃ balakāyaṃ sannāhya nirgatāḥ kathayanti
| khaṇḍa devo śabdayatīti nivartayasveti | sa kathayati | bhavanto yuṣmākaṃ dīrgharātramayamāśvāsakaḥ
| aho vata khaṇḍaḥ kālaṃ kuryānniṣpalāyeta iti vā iti | sa yuṣmākamalpakṛchreṇa
paripūrṇaḥ | gacchata niṣpalāyatyayamiti | te rājñaścittānurakṣayā kāṇḍakāṇḍiṃ
kṛtvā nivṛttā rājñaḥ kathayanti | deva niṣpalāyitaḥ khaṇḍo agrāmātya iti | rājā kathayati
| na śobhanamiti kṛtvā tṛṣṇīmavasthitaḥ | khaṇḍo'pyanupūrveṇa vaiśālīṃ gataḥ |tena khalu
samayena vaiśālī tribhiḥ skandhaiḥ prativasati | prathame skandhe sapta kūṭāgārasahasrāṇi
suvarṇamayairniryūhairmadhyame skandhe caturdaśarūṣyamayairniryūhairadharime skandhe ekaviṃśatistāgramayairniryūhaisteṣu
yathāyogaṃ manuṣyāḥ prativasanti | uttamā madhyamā adhamāḥ
| vaiśālyāṃ gaṇena kriyākārā vyavasthāpitāḥ | yā prathame skandhe dārikā jāyate sā prathama
eva skandhe dīyate na madhyame nādharime | yā madhyame sā prathame skandhe dīyate madhyame
vā nādharime | yā'dharime sā triṣvapi ṣkandheṣu dīyate | kanyāyā anirvāhaḥ nānyatra dīyate
iti vaiśālīstraratnaṃ na kasyaciddīyate | gaṇasāmānyaṃ paribhojyameva | khaṇḍasya pradhānapuruṣa
iti kṛtvā prathame skandhe gṛhaṃ dattam | tatra prativastumārabdhaḥ |yadā gaṇaḥ
saṃnipatati tadāsāvāhūyamāno'pi na saṃnipatati | sa vaiśālakairucyate | khaṇḍa kasmāt tvaṃ
na saṃnipatasīti | sa kathayati | saṃnipatitādeva ayamādīnava prādurbhūto nāhaṃ saṃnipatāmīti
| vaiśālakāḥ kathayanti | khaṇḍa saṃnipāte ko'tra ādīnavo bhaviṣyatīti | sa saṃnipatitumārabdhaḥ
| mataṃ nānuprayacchati | te kathayanti khaṇḍa matamanuprayaccheti | sa kathayati
| matamapi nānuprayacchāmi yasmānmatādeva me ādīnavāḥ prādurbhūtā iti | te kathayanti
| anuprayaccha matam | ko'trādīnavo bhaviṣyatīti | sa ca nigame saṃnipatati mataṃ cānuprayacchati
| pūrvaṃ vaiśālakā licchavayo yasya kasyacillekhamanupreṣayanti sa karkaśamanupreṣayanti
| yadā tu khaṇḍo mataṃ dātumārabdhastadā sānunayaṃ likhanti | yeṣāṃ sānunayo lekho
nīto bhavati te parasparaṃ saṃjalpaṃ kurvanti | bhavantaḥ ko yogo yena vaiśālako gaṇaḥ pūrvaṃ
sakarkaśaṃ likhati idānīṃ tu sānunayamiti | apare kathayanti | asti viśeṣaḥ | videharājasya
khaṇḍo nāmā'grāmātya ihāgatasya matenā'nuvyavaharanti yenādhunā sānunayaṃ likhantīti
|khaṇḍena gopasya siṃhasya ca niveśanaṃ kṛtam | siṃhasya krīḍato ramamāṇasya paricārayato
duhitā jātā | tasyāpi vistareṇa jātimahaṃ kṛtvā celeti nāmadheyaṃ vyavasthāpitam | sā naimittikena
dṛṣṭvā vyākṛtā putraṃ janayiṣyati | sa pitaraṃ jīvitād vyaparopya svayameva paṭṭaṃ
baddhvā rājyaṃ kāryiṣyatīti | bhūyo'sya krīḍato ramamāṇasya paricārayato duhitā jātā |
tasyā api vistareṇa jātimahaṃ kṛtvopaceleti nāmadheyaṃ vyavasthāpitam | sāpi naimittikena
vyākṛtā putraṃ janayiṣyati lakṣaṇasampūrṇamiti | gopo vyāḍo vikrānto vaiśālakānāṃ licchavīnāmudyānāni
vināśayati | udyānapālairūcyate | vaiśālakā licchavayo vyāḍā vikrāntāḥ | mā teṣāmudyānāni
vināśayeti | sa nirvāyamāṇo'pi na santiṣṭhate | udyānapālai khaṇḍasyārocitam
| putraste vaiśālakānāṃ licchavīnāmudyānāni vināśayati | nivārayainam | licchavayo vyāḍā vikrāntā
mā'syānarthaṃ kariṣyanti | sa tenāhūyoktaḥ | putra vaiśālakā licchavayo vyāḍā vikrāntā
mā teṣāmudyānāni vināśaya mā te anarthaṃ kariṣyantīti | sa kathayati | tāta eṣāmudyānāni
santi asmākaṃ tu na santi | sa kathayati | putra udyānasyārthāya gaṇaṃ vijñāpayāmīti |
tena gaṇo vijñapto mama putrayorudyānaṃ nāsti | tadarhaṃ mama udyāne prasādaṃ kartumiti |
taistābhyāṃ jīrṇodyānaṃ dattam | tasminmahāśālavṛkṣaḥ | tatraikena bhagavataḥ pratimā kāritā|
dvitīyena vihāraḥ pratiṣṭhāpitaḥ - tathā sthavirairapi sūtrānte upanibaddhaṃ buddho bhagavān
vaiśālyāṃ viharati gopasiṃhaśālavane iti | gopaḥ akriyāsahasrāṇi karoti | licchavayo'vadhyāyanti
kṣipanti vivācayanti | tataḥ khaṇḍenāhūyoktaḥ | putra gaccha tvamamukakarvaṭaṃ
tatra svādhiṣṭhitān karmāntān kāraya | tiṣṭha mā gaṇaprakopo bhaviṣyatīti | sa tatra gatvā
svādhiṣṭhitān karmāntān kārayitumārabdhaḥ | yāvadapareṇa samayena vaiśālyāṃ senāpatiḥ
kālagataḥ | taiḥ khaṇḍo'grāmātyaḥ senāpate sthāpitaḥ | so'pi kaṃcit kālaṃ dharmeṇa senāpatyaṃ
kārayitvā kālagataḥ | vaiśālako gaṇaḥ saṃnipatitaḥ | kaṃ senāpatiṃ sthāpayāma iti | tatra
eke kathayanti | khaṇḍenāgrāmātyena gaṇaḥ paripālitaḥ | tasyaiva putraṃ sthāpayāma iti
| apare kathayanti | tasya putro gopo vyāḍo vikāntaḥ | yadyasau senāpatye sthāpyate niyataṃ
gaṇasya bhedaṃ kariṣyati yastu tasya bhrātā siṃhaḥ sa sūrataḥ sukhasaṃvāsaḥ śraknoti gaṇasya
cittamārāgayitum | yadi gaṇasyābhirucitaṃ taṃ senāpatiṃ sthāpayāma iti | sarveṣāmabhirucitam
| te sambhūya siṃhasya sakāśaṃ gatāḥ | siṃha senāpatitvaṃ praticcheti | sa kathayati
| mama jyeṣṭho bhrātā gopastaṃ senāpatiṃ sthāpayateti | ta kathayanti | siṃha na yuṣmākaṃ
kulakamāgataṃ senāpatyaṃ yo gaṇasyābhirucitaḥ sa senāpatirbhavati | yadi bhavato nābhirucitaṃ
vayamanyaṃ senāpatiṃ sthāpayāma iti | sa saṃlakṣayati | yadyāsmākaṃ gṛhāt senāpatyamanyatra
gamiṣyati naitadyuktam | sarvathā pratīcchāmīti | tenā'dhyavasitam | sa tairmahatā
satkāreṇa senāpatye pratiṣṭhāpitaḥ | vaiśālakāḥ pūrvaṃ yasya lekhamanupreṣayanti tasya
khaṇḍapramukho gaṇa ājñāpayatīti likhanti | yadā siṃha senāpatiḥ saṃvṛttistadā siṃhapramukho
gaṇa ājñāpayatīti | yāvadapareṇa samayena yasminkarvaṭake gopaḥ svādhiṣṭhitān karmāntān
kārayati tadā karvaṭakaṃ lekho gataḥ | gopanodghāṭya vācitaḥ | sa kathayati | bhavantaḥ
pūrvaṃ vaiśālako gaṇaḥ khaṇḍapramukho gaṇa ājñāpayatīti likhanti | idānīṃ siṃhapramukho gaṇaḥ
ājñāpayatīti likhanti | kimasmākaṃ pitā kālagataḥ | te kathayanti | kālagataḥ | sa saṃjātāmarṣo
vaiśālīṃ gatvā kathayati | bhrātaḥ yuktaṃ nāma tava mayi jyeṣṭhatare tiṣṭhati senāpatyaṃ
kartumiti | siṃhena tasya yathāvṛttamārocim | sa vaiśālakānāṃ licchavīnāṃ saṃjātāmarṣaḥ
saṃlakṣayati | mama vaiśālakairasatkāraḥ prayukto gacchāmi rājagṛhamiti | tena rājño
bimbisārasya dūtapreṣaṇaṃ kṛtam | icchāmi devasya bāhucchāyāyāṃ vastum | tenāsya likhitam
| svāgatam | āgaccheti | sa rājagṛhaṃ gataḥ | tato rājñā bimbisāreṇa agrāmātye sthāpitaḥ
| yāvadapareṇa samayena rājño bimbisārasyāgramahiṣī kālagatā | sa kare kapolaṃ dattvā cintāparo
vyavasthitaḥ | gopena sa dṛṣṭa uktaśca | deva kasyārthāya devaḥ kare kapolaṃ dattvā
cintāparo vyavasthita iti | sa kathayati | agramahiṣī me kālagatā kimiti na cintāparastiṣṭhāmi
| alaṃ deva tyajyatāṃ śokaḥ | asti mama bhrāturduhitṛdhvayaṃ rūpayauvanasaṃpannaṃ devārhameva
| tatraikā vyākṛtā pitṛmārakaṃ putraṃ janayiṣyatīti | dvitīyā tu lakṣaṇasaṃpannamiti
| tatkatāṃ devasyārthāya ānayāmi | yā sā vyākṛtā lakṣaṇasaṃpannaṃ putraṃ janayiṣyatīti
| tato gopena sihasya lekho'nupreṣitaḥ | rājño bimbisārasyāgramahiṣī kālagatā tvamupacelāmiha
praṣayāgramahiṣī bhaviṣyatīti | tena tasya pratilekho visarjitaḥ | dūramapi paramapi
gatvā tvamevāsmābhiḥ praṣṭavyaḥ | yadbhavatā kṛtaṃ tatparaṃ pramāṇamiti | tvameva jānīṣe
yathā gaṇena kriyākāraḥ kṛto nānyatra kanyā dātavyā ṛte vaiśālakāniti | kintu tvamāgatyodyāne
tiṣṭha ahamenāmudyānaṃ niṣkāśayiṣyāmi | tvaṃ gṛhītvā gamiṣyasīti | tato gopo rājānamavalokya
rathamāruhya vaiśālīṃ saṃprasthitaḥ | anupūrveṇa samprāptaḥ | udyāne vyavasthitaḥ |
tena khalu samayena vaiśālyāṃ dauvārikaḥ kālagato'manuṣyakeṣupapannaḥ | tena vaiśālakānāṃ
nirdeśitam | ahamamanuṣyeṣūpapanno mama yakṣa sthānaṃ kārayata ghaṇṭāṃ cagrīvāyām pralambayata
| yadi kaścidvaiśālakānāṃ pratyarthikaḥ pratyamitra āgamiṣyati ahaṃ tāvadghaṇṭāśabdaṃ
kariṣyāmi yāvad gṛhīto vā niṣpalāyito veti | tairyakṣaḥ pratirūpaṃ kṛtvā ghaṇṭāṃ ca grīvāyāṃ
baddhvā nṛtyagītavāditraśabdena balimālyopahāreṇa dvārakoṣṭhake pratiṣṭhāpitaḥ | gopena
siṃhasya saṃdiṣṭam | ahamudyāne tiṣṭhāmi nirgeccheti | sa vaiśālakaṃ gaṇamavalokya gṛhaṃ
gatvā upacelāmāha | tvaṃ rājñe bimbisārāya dattā | alaṃkuruṣvetyuktā | udyānaṃ nirgaccha
| sā alaṅkartumārabdhā | celayā dṛṣṭā | sā kathayati | kimarthamalaṅkaroṣi | ahaṃ dattā |
kasmai | rājñe bimbisārāya | sā kathayati | ahaṃ jyeṣṭhatarā tvaṃ kathaṃ dattā | yadyevaṃ
tvamalaṅkuruḥ | sā cālaṃkaroti | ghāṇṭā ca ravitumārabdhā | vaiśālako gaṇaḥ kṣubdhaḥ pratyamitro'smākaṃ
vaiśālīṃ praviṣṭa iti | siṃhaḥ santrasta upaceleti | kṛtvā celāmādāya laghu
laghveva nirgataḥ | gopo'pi santrastaḥ celāṃ rathe āropya saṃprasthitaḥ vaiśālakairdṛṣṭaḥ
| te tena sārdhaṃ saṃgrāmayitumārabdhāḥ | sa pañcasu sthāneṣu kṛtāvī tena pañcalicchaviśatāni
marmaṇi tāḍitāni | sa kathayati | bhavanto mayā yuṣmākaṃ pañcaśatāni marmaṇi tāḍitānyavaśiṣṭaṃ
jīvitenācchādayāmi nivartateti | te kathayantyekasattvo'pyasmākam na praghātitaḥ
| muñcata sannāham | taiḥ sannāho muktaḥ | pañcaśatāni bhūmau nipatitāni prāṇaiśca viyuiktāni
| tataste puruṣarākṣaso'yamiti kṛtā bhītā niṣpalāyitāḥ | vaiśālīmāgatya saṃjalpaṃ kartumārabdhāḥ
| etadvairamasmābhirbhavanto bimbisāraputrāṇāṃ niryātayitavyam | patralekhyaṃ
kṛtvā peḍāyāṃ prakṣipya jatumudrātāpaṃ kṛtvā sthāpayateti |taistathā kṛtvā sthāpitam | gopo'pyanupūrveṇa
rājagṛhamanuprāptaḥ kathayati | upacele avatareti | sā kathayati | tāta nāhamupacelā
| celāhaṃ | kiṃ tvayā mama nārocitam | sā tūṣṇīmavasthitā | tato'sau duḥkhī durmanā
rājñaḥ sakāśaṃ gataḥ | rājña dṛṣṭa uktaśca | svāgataṃ gopa | āgato'si | āgato'smi deva
| ānītā upacelā | deva ānītā na ānītā ca | kiṃ kathayasi | upaceleti kṛtvā celā ānītā | anīyatāṃ
paśyāmaḥ | sā praveśitā | rājñā dṛṣṭā | atīvarūpayauvanasampannā hārī strīviṣaye |
sahadarśanādeva rājā ākṣiptaḥ kathayati | bhavanto yo hi putraḥ pitaraṃ ghātayati sa rājyahetoḥ
| yadi me putro bhaviṣyati tasya jātasyaivāhaṃ paṭṭabandhaṃ kariṣyāmīti | tatastena
mahatā śrīsamudayena pariṇītā | videhaviṣayādānītā vaidehīti saṃjñā saṃvṛttā | sa tayā sārdhaṃ
krīḍati ramate paricārayati | yāvadapareṇa samayena rājā bimbisāro mṛgayānirgataḥ anyatamasmiṃścāśramapade
ṛṣiḥ pañcābhijñaḥ prativasati | yāvanmṛgaḥ śaraparamparayā santrāsitastasya
ṛṣerāśramapadānnirgato rājñā śareṇa marmaṇi tāḍitaḥ | tato'sau ṛṣiḥ kruddhaḥ kathayati
| kalirāja mama caṇḍamṛgo'pyāśramapadaṃ pariharati | tvayā tu śaraṇopagato mṛgaḥ praghātita
iti | sa ca rājaivamṛṣiṇā paribhāṣyate | balakāyaścāgataḥ kathayati | deva ko'yaṃ
paribhāṣate | rājā kathayati | ahaṃ bhavantaḥ yo rājānaṃ paribhāṣate tasya ko daṇḍo deva |
tasya badho daṇḍaḥ | yadyevaṃ parityakto me ayamṛṣiḥ | sa praghātitumārabdhaḥ | sa praghātyamāno
mithyā praṇidhānaṃ karoti | yadahamanena kalirājena adūṣaṇamakāri badhyaḥ | utsṛṣṭastatropapadyeyaṃ
yatrainaṃ jīvitād vyaparopayeyam | punaḥ saṃlakṣayati | rājānaṃ ete suguptāḥ
sugopitāḥ | yadyahamanyatropapattiṃ grahiṣyāmīti kadācit pratyayaṃ nārāgayiṣyāmi |sarvathā
anena me praṇidhānena asyaivāgramahiṣyāḥ kukṣāvupapattiḥ syāditi | sa mithyā praṇidhānaṃ
kṛtvā celāyāḥ kukṣāvupapannaḥ | yameva divasaṃ pratisandhirgṛhītastameva divasaṃ rudhiravarṣaṃ
patitam | celāyāśca dohadaḥ samutpannaḥ | aho batāhaṃ devasya pṛṣṭhamāṃsānyutpāṭyotpāṭya
bhakṣayeyamiti | eṣa ca vṛtānto rājño niveditaḥ | rājñā naimittikā āhūyaḥ pṛṣṭāḥ
| te ūcuḥ | deva yo'yaṃ sattvo devyāḥ kukṣimavakrāntastasyāyamanubhāva iti | rājā cintāparo
vyavasthitaḥ | kathamasyā dohadaḥ prativinodyataḥ iti | aparaiḥ kuśalajātīyaiḥ samākhyātam
|deva tūlikāyāṃ māṃsapūrṇāṃ pravṛttiṃ devyā ātmānamupanaya iti | tato rājñā māṃsapūrṇayā
tūlikayā ātmānaṃ veṣṭayitvā celāyā upanāmitam | tayā pṛṣṭhamāṃsamiti kṛtvā bhakṣitam | tatastasyā
yo dohadaḥ sa prativigataḥ | bhūyo'pyasyā dohada utpannaḥ | aho vatāhaṃ devasya
rudhiraṃ vipeyamiti | etadapi rājñe niveditam | tato rājñā pañceṅkhikāḥ śirā mocayitvā rudhiraṃ
pāyitā| so'pyasyā dehadaḥ prativigataḥ | yāvatparipūrṇaiṃrnavabhirmāsaiḥ prasūtā | dārako
jāto'bhirupo darśanīyaḥ prāsādikaḥ | yasminnapi divase jātastasminnapi rudhiravarṣaṃ
patitam | bhūyo rājñā naimittikāṃ āhūya pṛṣṭāste kathayanti | deva yathā śāstre dṛśyate niyatamayaṃ
dārakaḥ pitaraṃ jīvitād vyaparopya svayameva paṭṭaṃ baddhvā rājyaṃ kārayiṣyatīti
| rājā saṃlakṣayati | sarvathā rājyārthāmayaṃ māṃ jīvitādvyaparopayati | tadasmai svayameva
rājyaṃ dāsmāmi | kimarthaṃ māṃ jīvitād vyaparopayiṣyātīti |tena khalu samayena vaiśālyāṃ
mahānāmo licchaviḥ prativasati | tasyodyāne āmravaṇam | tasminnapyakasmādeva kadalī skandho
jātaḥ | ārāmikeṇa ca dṛṣṭaḥ | tatsamanantarameva puṣpitaḥ | tena vismayajātena mahānāmāya
niveditam | tena naimitikā āhūya pṛṣṭāḥ | te kathayanti | deva pratipālyatām | saptame
divase sphuṭiṣyati | tanmadhyāddārikā bhaviṣyati | śrutvā mahānāmo gṛhapatirbhūyasyā mātrayā
vismayamāpannastasmiṃścodyāne ārakṣakānpuruṣānsamantataḥ sthāpayitvā divasān gaṇayitumārabdhaḥ
| yāvatsaptamedivase tasminnudyāne apagatapāṣāṇaśarkarakaṭhallaṃ vyavasthāpite candanavāripariṣikte
surabhidhūpaghaṇṭikopanibaddhe āmuktapadṛdāmakalāpe puṣpāvakīrṇe anekagītavāditraninādite
suhṛtsaṃbandhibāndhajanaparivṛto mahatā śrīsamudayena antaḥpurasahito
nirgatastasya tasmiṃścodyāne krīḍato ramamāṇasya paricārayataḥ kadalīstambhaḥ sphuṭitaḥ |
dārikā jātābhirūpā darśanīyā prāsādikā sarvāṅgapratyāṅgopetā | tato mahānāmasyāgra mahiṣmāḥ
saṃnyastaḥ | sā kathayati | devāsya nāmadheyaṃ vyavasthāpyate | mahānāmaḥ kathayati | iyaṃ
dārikā'mravanāllabdhvā | bhavatvasyā'mrapālī nāmeti | yāvanmahānāmo gṛhapatirudyānātsvagṛhaṃ
gata āmrapālī dārikā caryāte pūrvavadyāvanmahatī saṃvṛttā | tasyā varā āgacchanti krauñcāḥ
śākyāścānte nānādeśanivāsino rājaputrā | amātyaputrāḥ | dhaninaḥ | śreṣṭhinaḥ | sārthavāhāḥ
| mahānāmo gṛhapatiḥ samlakṣayati | yasyaiva nā dāsyāmi tasyaiva dviḍ bhaviṣyāmi
| api tu gaṇena kriyākāraḥ kṛtaḥ | gaṇaṃ tāvadavalokayiṣyāmīti | tena vaiśālako gaṇaḥ saṃnipātitaḥ
| śṛṇvantu bhavanto brahmaṇā gṛhapatayo mamodyāne dārikā utpannā sā mayā āpāyitā
poṣitā saṃvardhitā | tāmahaṃ sbakulavaṃśapratirūpakasya kasyacid bhāryārthamanuprayacchāṃi
| gaṇa avalokito bhavatviti | te kathayanti | gṛhapate gaṇena pūrvameva kriyākāraḥ kṛtaḥ
kanyā anivārhā strīranaṃ gaṇabhogyamiti | tadānīyatām tāvadasau | dārikām paśyāmaḥ kīdṛśīti
| sā tena gaṇamadhyaṃ nītā | tām rūpayauvanasaṃpannām dṛṣṭvā sarva eva gaṇo vismayotphulladṛṣṭiḥ
samantato nirokṣitumārabdhaḥ kathayati ca | gṛhapate strīratnametad gaṇabhogyam na
kasyaciddeyamiti | tato mahānāmo gṛhapatirdurmanāḥ svagṛhaṃ gataḥ | sa kare kapolaṃ dattvā
cintāparo vyavasthitaḥ | āmrapālyā dṛṣṭaḥ pṛṣṭaśca | tāta kimasi cintāparaḥ | putro tvaṃ
strīratnamiti kṛtvā gaṇabhogyā saṃvṛttā | ma amanoratho na paripūrṇaḥ | tāta kiṃ tvaṃ parādhīnaḥ
| putri gaṇena pūrvameva kriyākāraḥ kṛtaḥ strīratnaṃ gaṇabhogyamiti | tvaṃ ca strīratnamato'hamanīśvaraṃ
| prathame skandhe gṛhaṃ dadāti | ekasmin praviṣṭe dvitīyo na praviśati
| yaśca praviśati sa paṃcakārṣāpaṇaśatānyādāya | yadā gṛhavicayo bhavati tadā mama gṛhaṃ
saptame divase pratyavekṣyate | niṣkāśaḥ praveśaśca madgṛhaṃ pravekṣyatāṃ na vicāryata
iti | mahānāmena gaṇasyāmrapālīsandeśo niveditaḥ | gaṇaḥ kathayatyeva bhavatu | yat kathayati
prathame skandhe gṛhamiti | striratnamasāvarhatyeva prathame skandhe gṛham | yat kathayatyekasminpraviṣṭe
dvitīyena na praveṣṭavyamiti | etadapi yuktam | pratikruṣṭametadvairāṇāṃ
yaduta strīvaram | yadyekasminpraviṣṭe dvitīyaḥ praviśati niyatamanyavipraghātiko bhaviṣyati
| yat kathayati yaḥ praviśati tena paṃcakārṣāpaṇaśatānyādāya praveṣṭavyamiti | etadapi
yuktam | avaśyaṃ tasyāvastrālaṅkāreṇa prayojanam | yat kathayati saptame divase gṛhavicayaḥ
kartavyaḥ ityetadapi yuktam | pūrvaṃ vā kriyeta paścādvā ko'tra virodhaḥ | yat kathayati
niṣkāsaḥ praveśo(vā) manuṣyāṇāṃ na vicāraṇīya ityetadapi yuktam | veśyāsau | yadi puruṣāṇāṃ
niṣkāsaḥ praveśo(vā) vicāryate kastasyā gṛhaṃ pravekṣyati | tato gaṇena tasyāḥ pañca
varā dattāḥ | gaṇabhogyā saṃvṛttā | vaiśālakā licchavayastasyā gṛhaṃ praveṣṭumārabdhāḥ
paricārayitum | tatra keṣāṃciduttaptaviṭatvātsahadarśanādeva rāgo vigacchati | keṣāṃcitsparśanādeva
| kaścittayā puruṣakāryaṃ karoti | sā saṃlakṣayati | apumāṃsa ete | upāyasaṃvidhānaṃ
kartavyamiti | tayā nānādeśanivāsinaścitrakarā āhūya uktāḥ | bhavanto yena yādṛśo rājā
vā rājamātro vā dhanī vā śreṣṭhī vā vaṇik vā sārthavāho vā dṛṣṭaḥ sa tattādṛśaṃ bhitto likhatviti
| tairyathā dṛṣṭā likhitāḥ | tata āmrapālī nānālaṃkāravibhūṣitā citrakarma pratyavekṣate
pṛcchati ca | ayaṃ bhavantaḥ kataraḥ | ayaṃ rājā pradyotaḥ | ayamaparaḥ kaḥ | rājāprasenajitkosalaḥ
| ayamaparaḥ kaḥ | udayano vatsarājaḥ | ayamaparaḥ kaḥ | rājā māgadhaḥ
śreṇyo bimbisāraḥ | evaṃ sarve tayā pṛṣṭāstairapi sarvaiḥ samākhyātāḥ | tatastayā sarvān pratyavekṣya
bimbisāre dṛṣṭirnipātitā | sā saṃlakṣayati | yādṛśo'sya puruṣasyārohapariṇāhaḥ
śakṣyatyeṣa mayā sārdhaṃ paricārayitumiti | yāvadapareṇa samayena rājā māgadhaḥ śreṇyo bimbisāra
upari prāsādatalagato'mātyagaṇaparivṛtaḥ satkathayā tiṣṭhati | bhavantaḥ kena kīdṛśī
veśyā atīvarūpayaunasaṃpannā catuḥṣaṣṭhikalābhijñā devasyaivopabhogyā | sa kathayati |
gopa yadyevaṃ gacchāmo vaiśālīṃ tayā sārdhaṃ paricārayāmaḥ sa kathayati | devasya vaiśālakā
licchavayo dīrgharātraṃ bādhakāḥ pratyarthinaḥ pratyamitrāḥ | mā te anarthaṃ kariṣyanti
| rājā kathayati | bhavati khalu puruṣāṇāṃ puruṣasāhasam | gacchāmaḥ | sa kathayati | yadi
devasyāvaśyanirbandho gacchāmaḥ | sa rathamabhiruhya gopena sārdham vaiśālīṃ samprasthito'nupūrveṇa
vaiśālīṃ gataḥ | gopa udyāne sthitaḥ | rājā āmrapālyā gṛhaṃ praviṣṭaḥ | yāvad ghaṇṭā
raṭitumārabdhāḥ | vaiśālakāḥ kṣubdhāḥ | bhavantaḥ kopyasmākamamitrakaḥ praviṣṭaḥ | ghaṇṭā
raṭatīti | uccaśabdo mahāśabdo jātaḥ | rājā bimbisāra āmrapālīṃ pṛcchati | bhadre kimetat
| deva gṛhavicayaḥ kriyate | kasyārthāya | devasya pratipattavyam | kiṃ niṣpalāye |
deva mā kāhalo bhava | saptame divase mama gṛhavicara āpadyate | saptāhaṃ tāvat krīḍa ramasva
paricāraya saptāhasyātyayāt kālajñā bhaviṣyāmīti | sa tayā sārdhaṃ krīḍati ramate paricārayati
yāvadāmrapālī āpannasattvā saṃvṛttā | tadā bimbisārāya niveditam | deva āpannasattvāsmi
saṃvṛtteti | tena tasyā viralī aṅgulimudrā ca dattā | uktā ca | yadi dārikā bhavati
tavaiva | atha dārakaḥ etāṃ viralīṃ prāvṛtya aṃgulimudrāṃ ca grīvāyāṃ baddhā matsakāśaṃ preṣayasi
| (sa) ca nirgatya gopena sārdhaṃ rathamabhiruhya saṃprasthitaḥ | ghaṇṭā tūṣṇīmavasthitā
| te kathayanti | bhavanto'mitrako nirgataḥ samanveṣayāma iti | pañcalicchaviśatāni
baddhagodhāṅgulitrāṇāni rājño bimbisārasya pṛṣṭhataḥ samanubaddhhāni | gopena dṛṣṭāni |
sa kathayati | deva vaiśālikā licchavaya āgatāḥ | kimebhiḥ sārdhaṃ devo yudhyate | ahosvit
rathaṃ vāhayasīti | sa kathayati | ahaṃ śrāntako rathaṃ vāhayāmi | tvameva ebhiḥ sārdhaṃ
yudhyasveti | sa taiḥ sārdhaṃ yoddhumārabdhaḥ | vaiśālakaiḥ pratyabhijñātaḥ | te kathayanti
| bhavantaḥ sa evāyaṃ puruṣarākṣaso nivartāmaha iti | te pratinivṛttā vaiśālīṃ gatāḥ | saṃnipatya
punaḥ kriyākāraṃ kṛtāḥ | bhavanta etadapi vairamasmābhirbimbisāraputrāṇāṃ niryātayitavyamiti
|yāvannavānāṃ māsānāmatyayādāmrapālī prasūtā | dārako jātaḥ | abhirūpo darśanīyaḥ
prāsādiko yāvadunnītaścarito mahānsaṃvṛttaḥ | sa vaiśālakairlicchavidārakaiḥ sārdhaṃ
krīḍaṃstairapriyamuktaḥ | bhavanto'sya dāsīputrasya kaḥ pitā | anekaśatasahasranirjāto'yamiti
| sa prarudan mātuḥ sakāśamupasaṃkrāntastayocyate | utra kimarthaṃ rodiṣīti | tena sarvaṃ
vistareṇa samākhyātam | sā kathayati | putra yadi bhūyaḥ pṛcchanti vaktavyastādṛśo mama
pitā yo yuṣmākamekasyāpi nāstīti | yadi kathayanti | katara iti | vaktavyā rājā bimbisāra
iti | yāvatsa taiḥ sārdhaṃ bhūyaḥ krīḍitumārabdhaḥ sa taistathaivoktaḥ | sa kathayati |
tādṛśo me pitā yo yuṣmākamekasyāpi nāsti | kataraḥ rājā bimbisāraḥ | te bhūyasyā mātrayā tāḍayitumārabdhāḥ
| bhavanto yo'smākaṃ śatruḥ so'sya piteti | tena rudatā yathāvṛttaṃ māturākhyātam
| sā saṃlakṣayati vaiśālakā licchavayo vyāḍā vikrāntāḥ | sthānametadvidyate yadenaṃ
pratighātayiṣyanti | sā caivaṃ cintāpārā | saṃbahulāśca vaṇijaḥ paṇyamādāya rājagṛhaṃ saṃprasthitāḥ
| tayā ta upalabdhā uktāśca anenāṅgulimudrakeṇa bhāṇḍaṃ mudrayitvā gacchata |
aśulkā gamiṣyatha | etaṃ ca dārakaṃ rājagṛhaṃ nayata | etadaṅgulimudrakaṃ grīvāyāṃ baddhā
rājakuladvāre sthāpayiṣyatha | taiḥ pratijñātam | evaṃ bhavatviti | pujño'pi muktāharaṃ datvā'bhihitaḥ
| tutra tvayā rājño'rthādhikaraṇe niṣaṇṇasya muktāhāraṃ pādayoḥ sthāpayitvābhiruhyotsaṅge
nisattavyam | yadi kaścit kathayati nāyaṃ dārako vibhetīti | sa vaktavyaḥ |
asti kaścitputraḥ piturbibhetīti | sa vaṇigbhiḥ sārdhabhanupūrveṇa rājagṛhaṃ gataḥ | taiḥ
snapayitvāṅgulimudrakeṇālaṃkṛtya rājadvāre sthāpitaḥ | sa yena rājā tenopasaṃkrāntaḥ | upasaṃkramya
muktāhāraṃ pādayoḥ sthāpayitvotsaṃgamabhiniṣaṇṇaḥ | rājā kathayati | bhavanto nāyaṃ
dārako bimetīti | sa kathayati | tāta asti kaścitputraḥ piturbibhetīti | tato rājñābhayaśabdena
samudācarita iti | abhayo rājakumāro'bhayo rājakumāra iti saṃjñā saṃvṛttā |rājā
bimbisāro'tīva paradārābhirataḥ | upaiti hastikandhābhirūḍho nagare rathyāḥ | ālokekṣaṇo'nvāhiṇḍate
| tena khalu samayena rājagṛhe'nyataraḥ śreṣṭhī āḍhyo mahādhano mahābhogī | tena
sadṛśātkulātkalatramānītam | pūrvavatparicārayati | so'pareṇa samayena patnīmāmantrayate
| bhadre gacchāmi paṇyamādāya deśāntaramiti | sā kathayatyāryaputra evaṃ kuruṣveti | sa paṇyamādāya
deśāntaraṃ gataḥ sopasṛṣṭāmbaravasanā kleśairbādhitumārabdhā | rājā bimbisāro hastiskandhādhirūḍhastasyā
gṛhasamīpena gacchati | tayā ca vātāyanasthayā rājñaḥ sragdāmaṃ kṣiptam
| tato rājñā dṛṣṭā uktā ca | āgaccheti | sā kathayati | deva jihnemi | tvameva praviśeti
| tato rājā praviṣṭaḥ | sa tayā sārdhaṃ paricārayati | sā tasminsamaye kalyāṇī ṛtumatī
āpannasattvā saṃvṛttā | tayā rājñe niveditam | deva āpannasattvāsmi saṃvṛttā | tato rājñā
tasyāpi aṅgulimudrakañcitrā ca viralī dattā | uktā ca | yadi tāvaddārako bhavati | etāṃ
viralikāṃ prāvṛtya aṅgulimudrakaṃ ca grīvāyāṃ baddhvā mama preṣayiṣyasi | atha dārikā tavaivetyuktā
| rājā prakrāntaḥ | yāvadasau sārthavāhaḥ saṃpannārtho rājagṛhasamīpamāgataḥ |
tena patnyādi saṃdiṣṭaṃ bhadre prāmodyamutpādaya | svastitaḥ saṃpannārtho'hamāgataḥ | kiyattamairdivasairāgata
eveti | sā śrutvā kathitā | mayā evaṃ rūpamakṛtyaṃ kṛtaṃ sa cāgataḥ |
kathamatra pratipattavyamiti | tayā eṣa vṛtānto rājño niveditaḥ | tato rājñā pratideśo dattaḥ
| nirviśaṃkā tiṣṭha | ahaṃ tathā kariṣye yathā na śīghramāgamiṣyatīti | rājñā tasya dūto'nupreṣitaḥ
| sārthavāha mamāmukenāmukena ca ratnena prayojanam | tena vinā tvayā iha na
praveṣṭavyamiti | sa teṣāṃ ratnānāmarthāya dūrataraṃ praviṣṭaḥ | sāpi navānāṃ māsānāmatyayātprasūtā
| dārako jātaḥ | abhirūpo jātaḥ prāsādikaḥ | aśikṣitapiṇḍato mātṛgrāmaḥ | tayā
peḍāyāṃ prakṣipya ghṛtasya madhunaścāpyaṃ pūrayitvā aṃgulimudrakaṃ grīvāyāṃ baddhvā viralikayā
pracchādya preṣyadārikā abhihitā | gaccha tvametāṃ peḍāṃ rājakuladvāraṃ nītvā maṇḍalakaṃ
kṛtvā pradīpaṃ prajvālya ekānte tiṣṭha yāvatkenacid gṛhīta iti | tayā yathākṛtaṃ yāvadrājā
upari prāsādatalagato abhayena rājakumāreṇa sārdhaṃ tiṣṭhati | tena rājakuladvāre pradīpo
dṛṣṭaḥ | tataḥ pauruṣeyāṇāmājñā dattā | paśyata bhavantaḥ kimeṣa rājakuladvāre pradīpo
jvalatīti | tairdṛṣṭvā niveditam | deva peḍā tiṣṭhatīti | sa kathayatyānaya iti | abhayena
ca rājakumāreṇābhihitam | deva yadatra peḍāyāṃ tanamama dātumarhasīti | rājñā pratyabhijñāta
evamastviti | yāvadrājñā peḍā upanāmitā | rājā kathayatyudghāṭayata | udghāṭītā yāvad
darakaḥ | rājā kathayati | kimayaṃ jīvatyāhosvinmṛta iti | taiḥ samākhyātaṃ jīvatīti |
tato rājñā aṅgulimudrakaṃ viralikāṃ ca pratyabhijñāya abhayāya sa rājakumārāya dattaḥ | sa
tenāpāyitaḥ poṣitaḥ saṃvardhitaḥ | rājñā jīvakavādena samudācarito'bhayena ca rājakumāreṇa
bhṛta iti jīvakaḥ kumārabhṛto jīvakaḥ kumārabhṛta iti saṃjñā saṃvṛttā | yāvadapareṇa samayena
jīvakaḥ kumārabhṛto mahānsaṃvṛttaḥ | so'bhayena sārdhaṃ saṃgaṇikayā tiṣṭhati | ajātaśatruḥ
kumāro'jñāta eva rājatve vyākṛtaḥ | vayamapi kiñcicchilpaṃ śikṣāmahe yadasmākamuttarakālaṃ
jīvikā bhaviṣyatīti | tau caivaṃ mantrayitau | rathakāraśca śaklavāsāḥ śuklavāsobhiḥ
puruṣaiḥ parivṛto rājakulaṃ praviśati | so'bhayena rājakumāreṇa dṛṣṭastenānye ca rājapuruṣāḥ
pṛṣṭāḥ ka eṣa iti | te ca kathayanti rathakāraḥ | kimeṣa labhate | vṛttim | (sa) saṃlakṣayati
| ahamapi rathakāratvaṃ śikṣe | devamavalokayāmīti | sa rājñaḥ sakāśamupasaṃkramya
kathayati | deva ahamapi rathakāratvaṃ śikṣe iti | rājā kathayati | putra kiṃ tavaiṣā jīvikā
bhaviṣyatīti | tāta rājaputreṇa sarvaśilpāni śikṣitavyāni | putra yadyevaṃ śikṣasva
| rathakāratvaṃ sa śikṣayitumārabdhaḥ | jīvakenāpi vaidyo dṛṣṭaḥ śuklavāsāḥ śuklavāsobhiḥ
puruṣaiḥ parivṛto rājakulaṃ praviśan | tenāpare ca pṛṣṭāḥ ka eṣa iti | taiḥ samākhyātam |
vaidyaḥ | kimayaṃ karoti | cikitsām | yadyāturo jīvatyabhisāraṃ labhate | atha preto na mārgyo
na pṛcchyaḥ | sa saṃlakṣayati | vaidyakaṃ śikṣeya iti | sa pituḥ sakāśamupasaṃkramya
kathayati | deva anujānīhi vaihyakaṃ śikṣe iti | rājaputrastvaṃ kiṃ vaidyakatvena karoṣi |
deva rājaputreṇa sarvaśilpāni śikṣitavyāni | putra yadyevaṃ śikṣasva | sa vaidyakaṃ śikṣayitumārabdhaḥ
| tena vaidyakaṃ śikṣitam | sa kapālīmocanīṃ tu vidyāṃ na jānāti | tena śrutam
takṣaśilāyāmātreyo nāma vaidyarājaḥ | sa kapālamocanīṃ vidyā jānīte iti | sa rājñaḥ sakāśamupasaṃkramya
kathayati | deva gacchāmi takṣaśilām | kimartham | tatrātreyo nāma vaidyarājaḥ
| sa kapālamocanīṃ vidyāṃ jānīte | tāṃ grahīṣyāmi | putra kiṃ nu tavaiṣā jīvikā | deva
vaidyako'thavā na śikṣitavyaḥ | athavā śikṣitaḥ kartavyaḥ | putra yadyevaṃ gaccha | tena
rājñe puṣkarasāriṇe saṃdiṣṭam | eṣa mama putro vaidyakaṃ śikṣitumātreyasya sakāśaṃ gacchatyasya
sarvayogodvahanaṃ kartavyamiti | so'nupūrveṇa takṣaśilāmanuprāptaḥ | puṣkarasāriṇā
ca lekhaṃ vācayitvā ātreyasya samarpitaḥ | eṣa rājaputrastvatsakāśamupetyāgato vaidyakamenaṃ
śikṣayasveti | ātreyastasyopadeśaṃ karoti | so'lpataramupadiśati jīvakaḥ saviśeṣaṃ gṛhṇātyācarati
ātreyasya yadā glānāvalokako gacchati tadā ekamādāya gacchati | so'pareṇa samayena
jīvakamādāya gataḥ | tenāturasya bhaiṣajyaṃ vyupadiṣṭam | idaṃ cedaṃ ca dāsyatha | ityuktvā
niṣkrāntaḥ | jīvakaḥ saṃlakṣayati | kṣīṇo'yamupādhyāyaḥ | yadyeṣaḥ etadbhaiṣajyamupayukte
adyaiva kālaṃ karoti | na śobhanamupādhyāyena vyupadiṣṭam | upāyasaṃvidhānaṃ kartavyamiti
| sa ātreyeṇa sārdhaṃ niṣkramyaḥ punaḥ praviṣṭaḥ | kathayati | upādhyāya evamāha |
yanmayā bhaiṣajyaṃ vyupadiṣṭaṃ tanna deyamidaṃ cedaṃ ca deyamiti | taistathaiva kṛtam | svasthībhūtaḥ
| yāvadaparasmindivase punarapyātreyastasya sakāśaṃ gataḥ | pṛcchati kā vārtā
| svasthībhūtaḥ | evaṃ punarapyetadeva deyam | tat kiṃ yatpūrvamādiṣṭam | āhosvitpaścāt |
kiṃ mayā pūrvamādiṣṭaṃ kiṃ vā paścāt | taiḥ samākhyātamidaṃ tvayā sākṣād vyupadiṣṭam idaṃ
jīvakena saṃdiṣṭamiti | sa saṃlakṣayati | ham jīvakaḥ prājña iti viditvā kathayati yad jīvakena
vyupadiṣṭaṃ taddātavyamiti | jīvakasyāntike anunaya utpannaḥ | sa yatra gacchati tatra
jīvakamādāya | te'nye māṇavakāḥ kathayantyupādhyāya tvamasya rājaputra iti kṛtvā yatnato
vyupadeśaṃ karoṣyasmākaṃ na karoṣīti | sa kathayati | jīvakaḥ prājñaḥ | alpaṃ vyupadiśāmi
tat svaśaktyā vibhajati | yūyaṃ tu na tatheti | te kathayanti upādhyāya kathaṃ jñāyate |
yadyevāhaṃ bhavatāṃ pratyakṣīkaromi | tena te māṇavakāḥ sarve vithīṃ preṣitāstvayā'mukasya
dravyasya mūlyaṃ praṣṭavyaṃ tvayā'mukasyeti | jīvako'pi saṃdiṣṭastvayāpyamukasyeti tairmāṇavakairyathāsaṃdiṣṭamevānuṣṭhitam
| jīvako yathā saṃsiṣṭaṃ kṛtvā saṃlakṣayati | yadyupādhyāyo'nyasya
dravyasya mūlyaṃ prakṣyati kiṃ mayā vaktavyam | sarvathā sarvadravyāṇāṃ mūlyaṃ
pṛcchāmīti | te sarve upādhyāyasakāśamāgatya yathāsaṃdiṣṭaṃ niveditavantaḥ | ātreyo'sandiṣṭasyadravyasya
mūlyaṃ praṣṭumārabdhaḥ | māṇavaka amukasya dravyasya kiṃ mūlyamiti | sa kathayati
| na jāne | apare pṛṣṭāḥ | kathayanti na nājīmaha iti | jīvakaḥ pṛṣṭaḥ | tena sarvadravyāṇāṃ
mūlyaṃ samākhyātam | ātreyaḥ kathayati | māṇavakāḥ śrutaṃ vaḥ | śrutam | ityarthamahaṃ
kathayāmīti jīvakaḥ prājño'hamalpaṃ vyupadiśāmyayaṃ svaśaktyā vibhajatīti | bhūyo'pi
pratyakṣīkariṣyāmi | te tenoktā gacchata saralakaṃ parvatamabhaiṣajyamānayateti | te gatāsteṣāṃ
yadyadabhaiṣajyamabhirucitaṃ tattena gṛhītam | jīvakaḥ saṃlakṣayati | nāsti kiṃcidabhaiṣajyamiti
| tena śaramūlaṃ pāṣāṇavartikā ca gṛhītā | yāvajjīvakenā'rdhapathe gopāṃganāṃ
dṛṣṭā dadhighaṭakiṭālapiṇḍaṃ cādāyātreyayasakāśaṃ saṃprasthitā'tīvākṣīrogārtā | sā tena
pṛṣṭā | kva gacchasīti | tayā samākhyātam | tena tasyāstasminnaiva sthāne sannihitabhaiṣajyaṃ
vyupadiṣṭam | tayā kṛtam | sadyaḥ svasthībhūtā sā'bhi prasannā kathayati | ayaṃ te
dadhighaṭaḥ kiṭālapiṇḍakaśceti | tena kiṭālapiṇḍako gṛhīto dadhighaṭastu tasyā evaṃ dattaḥ
| sa kiṭālapiṇḍamādāya saṃprasthitaḥ | yāvattairmāṇavakairantarmārge hastipadaṃ daṛṣṭam |
te taṃ nirīkṣitumārabdhāḥ | jīvakaścāgataḥ kathayati | kimetat | hastipadam | naitaddhastipadam
| hastinyā etatpadam | sā ca dakṣiṇakāṇādyaiva kalabhakaṃ janayiṣyati | tatra strī
abhirūḍhā | sāpi dakṣiṇakāṇā | gurviṇī | adyaiva putraṃ janayiṣyati | yāvadātreyasakāśaṃ gataḥ
| yena yadānīyaṃ tattenopadarśitam | ātreyaḥ kathayati | māṇavakāḥ sarvametad bhaiṣajyametattāvadudakenaivaṃ
vidhinā'mukasya rogasya | evamanyānyapīti | jīvakaḥ pṛṣṭaḥ | tvayā
kimānītam | sa kathayatyupādhyāya sarvameva bhaiṣajyaṃ nāsti kiñcidabhaiṣajyam | api tu mayā
śaramūlamānītam pāṣāṇavartikā kiṭālapiṇḍaśceti | kimebhiḥ prayojanam | śaramūlairvṛścikaviddhasya
dhūpo dīyate | kiṭālapiṇḍenopanāhodīyate | pāṣāṇaśarkarayā kāle dadhighaṭakā bhidyante
| ātreyeṇa vipuṣtim | māṇavakāḥ saṃlakṣayantyupādhyāyo'sya ruṣita iti | te akthayantyupādhyāya
kimetadeva | asmābhirāgacchadbhirantarmārge hastipadaṃ dṛṣṭam | eṣa kathayati
| hastinyā etatpadam | sā ca dakṣiṇakāṇā gurviṇī | adyaiva prasaviṣyati | kalabhakaṃ janayiṣyati
| strī tatrābhirūḍhā | sāpi dakṣiṇakāṇā | gurviṇī | adyaiva prasaviṣyati | putraṃ
janayiṣyati iti | ātreyaḥ pṛcchati satyam | satyamupādhyāya | kathametad jñāyate hastipadaṃ
hastinyāḥ padamiti | sa kathayati upādhyāya vayaṃ rājakule saṃvṛddhāḥ kathaṃ na jānīmaḥ
| hastipadaṃ parimaṇḍalaṃ hastinyāstu dīrgham | kathaṃ jñāyate dakṣiṇakāṇeti | vāmena pārśvena
carantī gatā | kathaṃ jñāyate guviṇīti | paścimau pādau nipīḍayantī gatā | kathaṃ jñāyate'dyaiva
prasaviṣyatīti | saśukraprasrāvaḥ kṛtaḥ | kathaṃ jñāyate kalabhakaṃ prasraviṣyatīti
| bhūyasā dakṣiṇaṃpādamabhipīḍayantī gatā | kathaṃ jñāyate tatra strī abhirūḍheti |
avatīrya pādayormadhye prasrāvaḥ kṛtāḥ | kathaṃ jñāyate sāpi dakṣiṇakāṇeti | vāmena pārśvena
puṣpāṇyupacinvantī gacchati | kathaṃ jñāyate sāpi gurviṇīti | bhūyasā pārṣṇiṃ nipīḍayantī
gatā | kathaṃ jñāyate'dyaiva prasaviṣyatīti | saśukraprasrāvaḥ kṛtaḥ | api tu yadyupādhyāyasya
vimarṣaḥ sa sārtho'muṣminpradeśe tatra kañcinmāṇavaṃ preṣaya | tena māṇavaḥ preṣitaḥ
| sarvaṃ tathaiva yathā jīvakena samākhyātam | ātreyo māṇavakānāmantrayate | māṇavakāḥ
śrutaṃ vaḥ | upādhyāya śrutam | īdṛśo jīvakaḥ prājñaḥ |jīvakena sarvaṃ śikṣitam | sthāpayitvā
kapālamicinīṃ vidyām | yāvadanyatamaḥ puruṣaḥ kapālavyādhinā spṛṣṭa ātreyasakāśaṃ gataḥ
kathayatyātreya mama cikitsāṃ kuru | sa kathayati | bhoḥ puruṣa adya tāvadgartāṃ khānaya
gomayaṃ ca samupānaya | śvo'haṃ tava cikitsāṃ karomīti | jīvakena śrutam | sa tasya pṛṣṭhataḥ
samanubaddhaḥ | bhoḥ puruṣa yat kiṃcidahaṃ śikṣe sarvaṃ tatsattvahitahetoḥ | mayā kapālamocanī
na śikṣitā | sa tvaṃ samprati gupte sthāpaya | yathā tava karma kriyamāṇaṃ paśyāmīti
| sa kathayati | tathā bhavatviti | sa tena pratiguptaṃ pradeśe sthāpitaḥ | tata ātreyeṇāgatya
sa puruṣo gartāyāṃ nikhātaḥ | kapālamocanyā vidyayā kapālaṃ mocitam | sa taṃ prāṇakaṃ
saṃdaṃśena grahītumārabdhaḥ | jīvakaḥ kathayatyupādhyāya mā sāhasaṃ kariṣyasi | adyaivāthaṃ
kulaputraḥ kālaṃ kariṣyatīti | sa kathayati | jīvaka āgato'si | sa kathayati | upādhyāyāgato'ham
| tatkathamayaṃ prāṇakairgrahītavyaḥ | upādhyāya saṃdaṃśaṃ tāpayitvā pṛṣṭhe
spṛśaḥ | pādau saṃkocayiṣyati | tato'panayiṣyāsīti tena tathā kṛtam | svasthībhūtaḥ | ātreyaḥ
kathayati | jīvaka parituṣṭo'haṃ snātvā'gaccha kapālamocanīṃ vidyāṃ dāsyāmīti | sa snātvā''gataḥ
| tena tasya kapālamicanī vidyā dattā | uktañca | jīvakāsmākaṃ jīvikaiṣā na tvayeha
viṣaye prayoktavyā | upādhyāya tathā bhavatu | jīvaka ātreyamupāmantrya puṣkarasāriṇo
rājñaḥ sakāśaṃ gatvopāmaṃtrayati | mayā vaidyakaṃ śikṣitam | gacchāmīti | tena khalu samayena
puṣkarasāriṇo rājñaḥ pāṇḍavā nāma khaṣā viruddhāḥ | sa kathayati | jīvaka mama pāṇḍavā
nāma khaṣā viruddhāstāṃstāvat saṃnāmaya paścādyāsyasi | evamasmākaṃ lokayātrā kṛtā bhavati
| yasmāttvaṃ prājñaḥ śaktaśceti | tena tasya pratijñātam | tatastena caturaṅgaṃ balakāyaṃ
dattvā preṣitaḥ | tena te pāṇḍavāḥ khaṣāḥ sannāmitāḥ | vandigograhakarapratyāyāṃśca gṛhītvā
svastitaḥ pratyāgataḥ yathānītaṃ ca rājñe upanāmitam | tena parituṣṭena tasyaivānumoditam
| tenāpi ātreyāya dattam |tato jīvako'nupūrveṇa bhadraṃkaraṃ nagaramanuprāptaḥ tatraiva
varṣārātramavasthitam | tatra tena sarvabhūtarutaṃ nāmaśāstraṃ śikṣitam | sa bhadraṃkarānnagarātsaṃprasthitaḥ
| anyatamaśca puruṣaḥ kāṣṭhabhāramādāya nagaraṃ praviśatyasthicarmāvaśeṣaḥ
samantād gātreṇādharataḥ | sa jīvakena dṛṣṭa uktaśca | bhoḥ puruṣaḥ kena te īdṛśī
samavasthā iti | sa kathayatyahamapi na jāne | api tu mayā caiṣa kāṣṭhabhārako gṛhīto bhavati
| mama cedṛśī samavasthā iti | sa dāruparīkṣāyāṃ kṛtāvī | sa kathayati | bhoḥ puruṣa
kimayaṃ kāṣṭhabhārakko vikrīyate | vikrīyate | kiyatā mūlyena | paṃcabhiḥ kārṣāpaṇaśataiḥ
| tenāsau krītaḥ | tataḥ pratyavekṣatā sarvabhūtaprasādano nāma maṇirdṛṣṭaḥ | tasyedṛśaḥ
prabhāvo yadā vyāghitasya purastāt sthāpyate tadā vyādhiryathābhūtā ca dṛśyate pradīpeneva
gṛhagataṃ dravyam |so'nupūrveṇa udumbarikāmanuprāptaḥ | tatrānyatama āḍhakamāpakaḥ puruṣaḥ
| sa droṇaṃ māpayitvā'ḍhakena śirasi prahāraṃ dadāti | jīvakena dṛṣṭa uktaśca bhoḥ puruṣa
kimarthamevaṃ karoṣi | śiro me atīva kaṇḍūyate | āgaccha paśyāmaḥ | tena tasya niṣadya śiro
darśitam | tato jīvakena sarvabhūtaprasādako maṇistasya śirasi sthāpito yāvatpaśyati śatapadīm
| tataḥ kathayati | bhoḥ puruṣa tava śirasi śatapadī tiṣṭhatīti | sa pādayornipatya
kathayati cikitsāṃ me kuruṣveti | tena pratijñātam | jīvakaḥ saṃlakṣayati | upādhyāyasyaivopadeśena
cikitsāmasya karomīti | sa tenoktaḥ bhoḥ puruṣādya gartaṃ khānaya pāṣi ca samupānaya
cikitsāṃ kariṣyāmīti | sapādayornipatya prakrāntaḥ | jīvakenāpyaparasmindivase sa
puruṣo garte nikhāte nikhātya kapālamocanayā vidyayā kapālaṃ mocayitvā taptena saṃdaṃśena
śatapadī spṛṣṭā | tayā pādāḥ saṃkocitāḥ | tatastena saṃdaṃśena gṛhītvā kṣiptā | svasthībhṛtaḥ
ḥ tena tasya paṃcakārṣāpaṇaśatāni dattāni | tenātreyāya preṣitāni |tato jīvako rohītakamanuprāptaḥ
| rohītake'nyatamasya gṛhapaterudyānaṃ puṣpaphalasalilasaṃpannam | sa tatrātīvādhyavasitaḥ
kālaṃ kṛtvā tasminnevāmanuṣyakeṣupapannaḥ | tasya putro gṛhasvāmo saṃvṛttaḥ
tena tasminnudyāne ārakṣakaḥ puruṣaḥ sthāpitaḥ | sa tenāmanuṣyakeṇa praghātitaḥ | dvitīyaḥ
sthāpitaḥ | so'pi praghātitaḥ | tena gṛhapati putreṇa tadudyānamutsṛṣṭam | yāvadanyatara
udārī manuṣyaḥ sarvavaidyapratyākhyātastadudyānaṃ gatvā rātriṃ vāsamupagataḥ | aho vata mā
manuṣyakaḥ praghātayediti | tasminneva ca jīvako rātriṃ vāsamupagataḥ | yāvadasāvamanuṣyakastamudariṇamabhidravayitumārabdhaḥ
| sa jalodaro rogo niṣkramya kathayati | mayā'yaṃ pūrvaṃ
gṛhītaḥ | kimarthamenamabhidravasi | nāsti te kaścit chāgasaṭāyā dhūpaṃ dātā yena tvaṃ
dvādaśayojanāni niṣpalāyeriti | so'pi kathayati | tavāpi nāsti kaścinmūlakabījamudaśvinā
piṣṭā dātā yena tvaṃ khaṇḍaṃ khaṇḍaṃ niśīryethā iti | jīvakena sarvaṃ śrutam | sa kalyamevotthāya
tasya gṛhapateḥ sakāśaṃ gataḥ | kathayati gṛhapate udyānaṃ puṣpaphalasalilasaṃpannaṃ
kimarthamutsṛṣṭamiti | gṛhapatināsya yathāvṛttamārocitam | sa kathayati | gṛhapate chāgalasaṭāyā
dhūpaṃ dehi | dvādaśayojanānyamanuṣyako niṣpalāyati | gṛhapatinā chāgalasaṭāyā dhūpo
dattaḥ | amanuṣyako dvādaśayojanāni niṣpalāyitaḥ | tenāpi gṛhapatinā paṃcakārṣāpaṇaśātāni
jīvakāya dattāni | tānyapi tenātreyāya preṣitāni |tato jīvakena udarī pṛṣṭaḥ | bhoḥ puruṣa
kimarthaṃ tvamatrāmanuṣyakādhyuṣite udyāne tiṣṭhasīti | tenāsya yathāvṛttamārocitam
| jīvakenābhihitam | mūlakabījamudaśvinā piṣṭvā piva | svastho bhaviṣyasīti | tena pītam |
svasthībhūtaḥ | tenāpi puruṣeṇa paṃcakārṣāpaṇaśatāni jīvakāya dattāni | tānyapi tenātreyāya
preṣitāni |tato jīvako'nupūrveṇa mathurāmanuprāptaḥ | bahirmathurāyā vṛkṣamūle viśrāntaḥ
| yāvanmallenamallo nihataḥ | tasyāntrāṇi parāvṛttāni | sa mṛta iti bahirniṣkāsyate | tasmiṃśca
vṛkṣe gṛdhriṇīṃ sapotakā tiṣṭhati | sā taiḥ potakairucyate | amba māṃsaṃmanuprayaccheti
| sā kathayati | putra kuto māṃsam | te kathayanti | amba eṣa mallo mallena nihataḥ
kālagato nīyate | putra jīvako'tra vaidyarāja āgataḥ | sthānametadvidyate yadenaṃ svasthīkariṣyati
| amba kenaiṣa svastho bhavati | yadyasya cūrṇairantraṇi spṛśyante | jīvakena sarvaṃ
śrutam | tato'sāvutthāya mṛtasakāśaṃ gatvā pṛcchati bhavantaḥ kimetaditi | te kathayanti
| mallena mallo nihataḥ | kālagataḥ | jīvakaḥ kathayati | sthāpayata | paśyāmi | taiḥ sthāpitam
| tato jīvakena ca sarvabhūtaprasādakamaṇiḥ śirasi sthāpayitvā pratyavekṣitaḥ | yāvatpaśyatyantrāṇi
vyākulīkṛtāni | tena nāḍikāyāṃ cūrṇaṃ prakṣipya mukhe vāyunā preritam |
cūrṇenāntrāṇi spṛṣṭāni | svasthībhūtaḥ | tenāpi jīvakasya paṃcakārṣāpaṇaśatāni dattāni |
tenāpyātreyāya preṣitāni |mathurāyāmanyatamo gṛhapatiḥ | tasya patnī rūpayauvanasaṃpannā |
sa tasyāmatyarthamadhyavasitaḥ kālagataḥ | tasyāmeva yonau kṛmiḥ prādurbhūtaḥ | sā tena sārdhaṃ
paricārayati sa kālaṃ karoti | tatastayā sārdahṃ na kaścit paricārayati | tayā śrutaṃ
jīvako vaidya ihāgata iti | sā tasya sakāśaṃ gatvā kathayati | jīvaka mama vyādhirasti
| cikitsāṃ kuru | jīvakastāṃ dṛṣṭvā kathālāpaṃ ca śrutvā saṃraktaḥ kathayati | samayataḥ vikitsāṃ
karomi yadi ca mayā sārdhaṃ paricārayasīti | sā kathayati | jihneti | sa kathayati
| nāsti te'nyathā cikitsā | nāstyātmasamaṃ prema | tayā pratijñātam | tatastayātmanā nagnībhūtā
yonidvāre māṃsapeśi dattā | tato'saukṛmistasyāṃ lagnaḥ | sa tena gihītvā kṣiptaḥ |
svasthībhūtā | sā kāmarāgādhyavasitānimittamupadarśayati | sa karṇau pidhāya kathayati bhagini
tvaṃ mama | tavaiṣā cikitseti mayaivaṃ kṛtamiti | tayā tasmai paṃcakārṣāpaṇaśatāni dattāni
| tānyapi tenātreyāya preṣitāni |tato jīvako'nupūrveṇa yamunātaṭamanuprāptaḥ | tena
tatra manuṣakuṇapaṃ dṛṣṭvam | tasya matsyaiḥ pārṣṇipradeśaṃ snāyujālamākṛṣyate | so'kṣiṇī
unmīlayati nimīlayati ca | jīvakena tatsarvamupalakṣitaṃ yathā samdhibandhāyāḥ snāyugulphādayaḥ
evamavasthitā iti |so'nupūrveṇa vaiśālīṃ gataḥ | yāvanmallena mallasya talaprahāreṇākṣipelāṃkolaṃbhitaḥ
| sa jīvakasya sakāśaṃ gataḥ | tena tasyāṃ parṣṇyāṃ snāyujālamākṛṣya
praveśitam | tena tasya paṃcakārṣāpaṇaśatāni dattāni | tenābhayasya māturdattāni |vaiśālyāmanyatamaḥ
puruṣaḥ | tasya śatapadī karṇaṃ praviṣṭā | sā tatra prasūtā | saptaśatānyapatyānāṃ
jātāni | sa karṇaśūlābhyāhato jīvakasya sakāśaṃ gataḥ | cikitsāṃ kuruṣveti | jīvakaḥ saṃlakṣayati
| pūrvaṃ mayā upādhyāyopadeśena karma kṛtamidānīṃ svamatena karma kariṣyāmīti
| netāsau puruṣo'bhihitaḥ | gaccha bhoḥ puruṣa patramaṇḍapaṃ kārayata | nīlairvastrairveṣṭayitvāsyādhastādbherīṃ
sthāpaya | bhūmiṃ ca tāpaya iti | tena yathā saṃdiṣṭam | sarvamanuṣṭhitam
| tao jīvakena taṃ puruṣaṃ bhūmau nipātayitvā sā bhūmirudakena siktā | tato bherī parāhatā
| śatapadī prāvṛṭ kāla iti kṛtvā niṣkrāntā | tato jīvakena karṇamūle māṃsapeśī sthāpitā
| sā punaḥ praviśyāpatyāni gṛhītvā nirgatā | sahāpatyairmāṃsapeśyāṃ saktā | tato jīvakena
sā māṃsapeśīcchoritā | sa puruṣaḥ svasthībhūtaḥ | tena pañcakārṣāpaṇaśatāni dattāni
| tānyapi tenābhayasya māturdattāni |so'nupūrveṇa rājagṛhaṃ gataḥ | rājñā bimbisāreṇa śrutam
yathā jīvaka āgata iti | tenājātaśatroḥ kumārasyājñā dattā putra bhrātā te āgacchati pratyudgamako
gaccheti | sa pratyudgataḥ | jīvakena śrutam yathā ajātaśatruḥ kumāraḥ pratyudgacchatīti
| sa saṃlakṣayati yadyahamasya pratyudgamanaṃ svīkariṣyāmaiti yadā rājā bhaviṣyati
tadānarthaṃ me kariṣyatīti | sa parāvṛttyānyena dvāreṇa praviṣṭaḥ | apareṇa samayena jīvako
mahājanakāyaparivṛto vyākṣiptacitto gacchati | tāvadanyataro brāhmaṇo'kṣirogārto jīvakasya
sakāśaṃ gataḥ | bhaiṣajyaṃ me vyapadiśeti | tena sañjātāmaṣeṇoktaḥ | bhasmanā pūraya
iti | tena ṛjukena bhasmanā pūritam | svasthībhūtaḥ |aparasyāpyakṣirogaḥ | sa jīvaka sakāśaṃ
sṃprasthitaḥ | tena brāhmaṇena dṛṣṭaḥ pṛṣṭaśca | bho puruṣa kka gacchasīti | tena yathābhūtamākhyātam
| sa kathayati | kiṃ te jīvakena yattena mamopadiṣṭaṃ tatkuruṣveti | śraddadhāno'sau
| tena bhasmanāpūrite andhībhūtaḥ |apareṇasamayena rājño bimbisārasya mūrdhni
piṭako jātaḥ | tenāmātyānāmājñā dattā | bhavanta āhūyatāṃ vaidya iti | amātyairāhūtaḥ | rājñābhihitaḥ
| bhavanto murdhni piṭako jātaḥ | cikitsāṃ kuruṣveti | te kathayanti | deva jīvake
mahāvaidye'va tiṣṭhamāne kathaṃ vayaṃ kariṣyāmaḥ | rājā kathayatyāhūyatāṃ bhavanto jīvakaḥ
| tairāhūtaḥ | rājā kathayati | jīvaka cikitsāṃ kuruṣveti | jīvakaḥ kathayati | deva
samayataḥ karomi yadyahameva devaṃ snapayāmi | evaṃ kuru | tato jīvakenāmalakaṃ dadatā pācanīyāni
dravyāṇi dattāni | pañca ca ghaṭaśatāni pācanīryaidravyairbhāvitāni | yadā pakvaḥ
tadā pracchannaṃ kṣureṇa spṛṣṭaḥ sphuṭitaḥ tato rohaṇīyāni dravyāni dattāni | pañcaghaṭaśatāni
rohaṇīyairdravyairbhāvitāni | tadvraṇaṃ rūḍhaṃ samacchavi samaromaṃ saṃvṛttam | rājā
snātamātraḥ kathayati | jīvaka cikitsṃ kuruṣveti | sa kathayati | deva bhuṃkṣva | tāvadrājñā
bhuktam | jīvaka cikitsāṃ kuru | deva kṛtā | sa tadante pāṇinā parāmārṣṭi | na saṃjānīte
katarasminpredeśe vraṇamiti | ādarśaṃ gṛhītvā vyavalokayati tathāpi na paśyati | devīṃ
pṛcchati | sāpi na sañjānīte katarasminpradeśe vraṇamāsīditi | rājā paraṃ vismayamāpannaḥ
āmatyānāṃ kathayati | bhavanto jīvakasya vaidyarājābhiṣekaṃ kuruteti | so'ndhaḥ puruṣaḥ kathayati
| deva kiṃ putrasnehādasyābhiṣekaḥ kriyate | āhosvidvaidyavaicakṣaṇyāditi | sa kathayati
| vaidyavaicakṣaṇyāt | yadyevamahamevānenāndhīkṛtaḥ | jīvakaḥ kathayati | bhoḥ puruṣa
tavāhaṃ darśanamapi na samanupaśyāmi kutaḥ svasthīkariṣyāmi | sa kathayati | satyametadapitu
yasya tvayopadeśaḥ kṛtastena mamopadiṣṭam | kimupadiṣṭam | amukam | jīvakaḥ kathayati
| tasyānyodhātuḥ | tavāpyanyaḥ | idānīmidaṃ cedaṃ ca kuru | svasthī bhaviṣyasīti | tena
kṛtam | svasthībhūtaḥ | kathayati | deva kriyatāmasya vaidyarājābhiṣeka iti | sa hastiskandhābhirūḍho
mahatā śrīsamudayena vaidyarājye'bhiṣiktaḥ |rājagṛhe'nyatamo gṛhapatirgulmavyādhinā
spṛṣṭaḥ | sarvavaidyapratyākhyātaḥ | sa saṃlakṣayati | jīvakasya sakāśaṃ gacchāmīti
| yadi cikitsāṃ kariṣyatyatīva kuśalaṃ nocedātmānaṃ ghātayiṣyāmīti | sa jīvakasakāśaṃ gataḥ
| jīvaka cikitsāṃ me kuru | sa kathayati | bhoḥ puruṣa durlabhāni tava bhaiṣajyānīti | sa
saṃlakṣayati | jīvakenāpyahaṃ pratyākhyātaḥ | kimatra prāptakāla ātmānaṃ ghātayiṣyāmīti
| śmaśānaṃ gataḥ | tatra citāyāṃ jvalantyāṃ babhrunakulaścandanagodhā ca yudhyamānau patitau
| tena kṣudhārtena tāvabhāvapi bhakṣitau | devaśca vṛṣṭaḥ | śmaśānātpragharattaccitodakaṃ
pītam | śmaśānasya nātidūre gokulam | tatra gatvā kodravodanaṃ mathitaṃ ca pītam | gulmaḥ
sphuṭitaḥ | ūrdhamadhaśca virikto yathā paurāṇaḥ saṃvṛttaḥ |apareṇa samayena vaidehayā
guhyapradeśe piṭake jātaḥ | tayā rājñe niveditam | rājñā jīvako'bhihitaḥ | aparamātuścikitsāṃ
kuruṣveti | tena pratijñātam | tataḥ saktūna piṇḍīkṛtya dhātryā dattāḥ | asyāntike niṣādayitavyeti
| tayā sā niṣāditā | jīvakena saktupiṇḍaṃ dṛṣṭvā saṃlakṣitaḥ | amuṣminpradeśe
iti | tataḥ pācanīyāni dravyāṇi dattāni | pakvaṃ jñātvā saktupiṇḍamadhye śastrakaṃ prakṣipya
ghātryābhihitā | asyānte īṣanniṣādayitavyā devī | niṣadyākāśe dhārayitavyeti | tayā tathā
kṛtam | śastrasaṃpātasamakālameva piṭakaḥ sphuṭitaḥ | tato rohaṇīyadravyaparibhāvitena
kaṣāyāmbhasā śocitaḥ | rohaṇīyāṇi dravyāṇi dattāni | svasthībhūtā | jīvako rājñaḥ sakāśaṃ
gataḥ | rājā kathayati | jīvaka kṛtā te'paramātuścikitsā | deva kṛtā | mā te vinagnā dṛṣṭā
| deva na dṛṣṭā | kathaṃ kṛtā | tena yathā vṛttamārocitam | rājā paraṃ vismayamāpannaḥ |
tenāmātyā uktāḥ | dvirapi jīvakasya vaidyarājābhiṣekaṃ kurutheti | yo'sau gulmī puruṣo jīvakenābhihito
durlabhāni bhaiṣajyānīti sa kathayati | deva kiṃ putrasnehādasyābhiṣekaḥ kriyate
| āhosvidvaidyavaicakṣaṇyāt | vaidyavaicakṣaṇyāt | yadyevamahamanena na svasthīkṛtaḥ
| jīvakaḥ kathayati | bhoḥ puruṣa na matyā tava cikitsā kṛtā | api tu mayoktaṃ durlabhāni
te bhaiṣajyānīti | sa kathayati | kīdṛśāni mama bhaiṣajyānīti | jīvakaḥ kathayati | yadi kṛṣṇacaturdaśyāmakapiṇḍalaḥ
puruṣaḥ kālaṃ karoti | tasya śmaśāne dhmāpyamānasya babhrunakulaścandanagodhā
ca citāyāṃ patitaḥ | tau tvaṃ bhakṣayasi | mahendro devo varṣati | śmaśānācca
pragharitaṃ codakaṃ pivasi | tataḥ kodravodanaṃ bhuṃkṣe mathitaṃ ca pivasi evaṃ tvaṃ svastho
bhavasyetanmatvā mayoktaṃ durlabhāni te bhaiṣajyānīti | sa kathayati sādhu suṣṭhuparijñātam
| etadeva mayopayuktam | tato'bhiprasannaḥ kathayati | deva śakyo'sya vaidyarājābhiṣekaḥ
| abhiṣicyatāmiti | dvirapi vaidyarājye'bhiṣiktam |yadā ajātaśatruṇā devadatta-kalyāṇamitravigrāhitena
pitā dhārmiko dharmarājo jīvitādvyaparopitaḥ tadāsya gulmarogaḥ prādurbhūtaḥ
| tena vaidyānāmājñā dattā | cikitsāṃ kuruṣveti | te kathayanti | deva jīvako'nuttaro
vaidyarājo devasya bhrātā | tasmin sthite kā śaktirasmākaṃ cikitsāṃ kartumiti | tenāmātyānāmājñā
dattā | āhūyatāṃ bhavanto jīvaka iti | tairāhūtaḥ | jīvaka gulmarogo me prādurbhūtaḥ
| cikitsāṃ kuruṣveti | deva karomi | sa saṃlakṣayati | dvābhyāṃ kāraṇābhyāṃ gulmo bhidyate
| atyantaharṣeṇa vā atyantaroṣeṇa vā | tadayaṃ pāpakārī sattvaḥ | kuto'syātyantaharṣaḥ
| sarvathā roṣayitavya iti viditvā kathayati deva samayena cikitsāṃ karomi | yadyudāyibhadrasya
kumārasya māṃsaṃ paribhuṃkṣveti | śrutvā rājā ruṣitaḥ kathayati | śobhanam | mayā
pitā jīvitādvyaparopitaḥ | tvamapyudāyibhadraṃ jīvitād vyaparopaya | ahamapi svayameva rogeṇa
kālaṃ kariṣyāmi | tvamapi rājā bhaviṣyasīti | sa kathayati | deva eṣā cikitsā | na śakyamanyathā
svasthena bhavitumiti | nāstyātmasamaṃ prema | tenābhyupagatam | tato jīvakena
udāyibhadraḥ kumāraḥ sarvālaṅkāravibhūṣitaḥ kṛtvā rājña upanāmitaḥ | deva ayamudāyibhadraḥ
| kumāraḥ sunirīkṣitamenaṃ kuru | na bhūyo drakṣyasīti | tatastenopadarśya gṛhaṃ nītvā sthāpitaḥ
| tato jīvako māṃsārthī śītavanaṃ śmaśānaṃ gataḥ | aśūnyaṃ ca śītavanaṃ śmaśānaṃ
mṛtakuṇapena | tatastena kuṇapamāṃsaṃ gṛhītvopakaraṇaviśeṣaiḥ sādhayitvā bhojanakāle rājña
upanāmitam | tato rājā ajātaśatruḥ māṃsaśarāvaṃ gṛhītvā bhakṣayiṣyāmīti jīvakenācchidya kapole
prahāro dattaḥ | pāpaḥ kārin tvayā pitā dhārmiko dharma rājo jīvitād vyaparopitaḥ |
idānīṃ putramāṃsamapi bhakṣayasīti | sa ruṣitaḥ kathayati | yadyevaṃ kimarthaṃ praghātitaḥ
| saṃjātāmarṣasya cāsya gulmaḥ sphuṭitaḥ | ūrdhvamadhaśca viriktaḥ sa rudhira evaṃ mukhenāgataḥ
| yaṃ dṛṣṭvā mūrcchitaḥ pṛthivyāḥ patitaḥ | tato jalābhiṣekapratyāgataprāṇaṃ snapayitvā
sāṃpreyabhojanaṃ dattam | yathā paurāṇaḥ saṃvṛttaḥ | tato jīvaka udāyibhadraṃ kumāraṃ
sarvālaṃkāravibhūṣitamādāya rājñaḥ sakāśamupasaṃkrāntaḥ | pādayornipatya kathayati | deva
ayamudāyibhadraḥ kumāro na śakyaṃ mayā kuntapipīlakamapi prāṇinaṃ jīvaitād vyaparopayituṃ
prāgeva kumāram | api tvanenopāyena cikitseti mayopāyasaṃvidhānaṃ kṛtamiti| rājā paraṃ vismayamupagataḥ
| tenāmātyānāmājñā dattā | jīvakasya vaidyarājābhiṣekaṃ kuruṣveti | amātyairhastiskandhābhirūḍho
mahatā śrīsamudayena trirapi vaidyarājābhiṣekeṇābhiṣiktaḥ |tato jīvakasya
mada utpannaḥ | na mayā samaḥ kaścidvaidyo'sti | ahaṃ kāyacikitsakānāmagraḥ | bhagavānapi
cittacikitsakānāmagra iti | so'pareṇa samayena bhagavatsakāśamupasaṃkrāntaḥ | sa madāvalepena
satyāni na paśyati | bhagavān saṃlakṣayati | jīvako vaidyarāja āhṛtakuśalamūlaḥ
kimarthaṃ satyāni na paśyati | madāvalepāt | madāpanayo'sya kartavya iti | tatra bhagavān
jīvakaṃ vaidyarājamāmantrayate | dṛṣṭaste jīvaka himavatparvatarājaḥ no bhadanta | gṛhāṇa
tathāgatasya cīvarakarṇakaḥ | tena gṛhītam | atha bhagavān jīvakaṃ vaidyarājamādāya yena himavān
parvatarājastenopasaṃkrāntaḥ | tatra nānāvidyauṣadhayo dīpavajjvalanti | bhagavān jīvakaṃ
vaidyarājamidamavocat | gṛhāṇa jīvaka yathābhipretā auṣadhīḥ | bhagavan (bibhemi) |
tatra bhagavān yakṣaṃ vajrapāṇimāmantrayate | gacca vajrapāṇe jīvakasyārakṣāṃ kuru | sa gatastena
nānāvidhā auṣadhayo gṛhītāḥ | bhagavān kathayati | jīvaka kiṃ nāmeyamoṣadhiḥ | sa
kathayati | bhagavannamukā | anena vidhānenāmukasya vyādherupaśamanīti | iyamapyamukā | amukasya
vyādheḥ praśamanīti | aparāsāṃ nāmāni na jānīte | yāṃ na jānīte tāṃ bhagavān kathayati
| jīvaka iyamamukā | amukena vidhānenāmukasya vyādheḥ praśamanī | iyamapyamukasyeti |
jīvakaḥ kathayati | vaidyakamapi bhagavān jānīta iti | tatra bhagavān jīvakaṃ vaidyarājamāmantrayate
| caturbhijīvakāṅgaiḥ samanvāgato bhiṣak śalyāhartā rājārhaśca bhavati rājayogyaśca
rājāṅgatve ca saṃkhyāṃ gacchati | katamaiścaturbhiriha bhiṣak śalyāhartā | abādhakuśalobhavati
| abādhasamutthānakuśalaśca | utpannasyābādhasya prahānakuśalaḥ | prahīṇasyāyatyāmanutpādakuśalaḥ
| kathamābādhakuśalo bhavati | iha bhiṣak śalyāhartābādhaṃ jānātyayamābādha
evaṃ rūpaścaivaṃ rūpaścetyevamābādhakuśalo bhavati | kathamābādhasamutthānakuśalo bhavati
| iha bhiṣak śalyāhartābādhaṃ jānātyayamābādho vātasamuttho vā pittasamuttho vā śleṣmasamuttho
vātmopakramiko vā paropakramiko vā sāṃnipātiko vā ṛtupariṇāmiko vetyemābādhasamutthānakuśalo
bhavati | kathamutpannasyābādhasya prahāṇakuśalo bhavati | iha bhiṣak śalyāhartābādhaṃ
jānātyayamābādho'ñjanena vā pratyañjanena vā vamanena vā virecanena bordhvavirecanena
bādhovirecanena vā nastakarmaṇā vā dhūpadānena vā svedaparikarmaṇā vā prahāsyatītyevamutpannasyābādhasya
prahānakuśalo bhavati | kathaṃ prahīṇasyābādhasyāyatyāmanutpādakuśalo
bhavati | iha bhiṣak śalyāhartābādhaṃ jānātyayamābādha evaṃrūpābhiścaivaṃ rūpābhiśca sāṃpreyābhiḥ
kriyābhiḥ kriyamāṇābhiḥ prahīṇa āyatyāṃ notpatsyata ityevaṃ prahīṇasyābādhasyāyatyāmanutpāda
kuśalo bhavati | evaṃ caturbhiraṅgaiḥ samanvāgato bhiṣak śalyāhartā rājārhaśca
bhavati rājayogyaśca rājāṅgatve ca saṃkhyāṃ gacchati | evameva caturaṅgaiḥ samanvāgatastathāgato'rhan
samyak saṃbuddho'nuttaro bhisak śalyāhartā ityucyate | katamaiścaturbhiḥ | iha
jīvaka tathāgato'rhansamyak saṃbuddhaḥ | idaṃ duḥkhamāryasatyamiti yathābhūtaṃ prajānāti
| idaṃ duḥkhasamudayamidaṃ duḥkhanirodhaṃ idaṃ duḥkhanirodhagāminī pratipadāryasatyamiti
yathābhūtaṃ prajānāti | na khalu jīvaka bhiṣak śalyāhartā jātimūlakānāṃ duḥkhānāṃ prahāṇāya
bhaiṣajyaṃ jānāti | nāpi jarāvyādhimaraṇaśokaparidevanaduḥkhadaurmanasyopāyā samūlakānāṃduḥkhānāṃ
prahāṇāya bhaiṣajyaṃ jānāti | tathāgatastu jīvaka jātimūlakānāṃ duḥkhānāṃ prahāṇāya
bhaiṣajyaṃ jānāti | jarāvyādhimaraṇaśokaparidevanaduḥkhadaurmanasyopāyāsamūlakānāṃ duḥkhānāṃ
prahāṇāya bhaiṣajyaṃ jānāti| tasmāttathāgato'rhansamyaksaṃbuddho'nuttaro bhiṣak śalyāhartetyucyate
| asmin khalu dharmaparyāye bhāsyamāṇo jīvakasya kumārabhṛtyasya virajo vigatamalaṃ
dharmeṣu dharmacakṣurutpannam | atha jīvakaḥ kumārabhṛto dṛṣṭadharmā prāptadharmā
viditadharmā paryavagāḍhadharmā tīrṇakāṃkṣastīrṇavicikitso'parapratyayo'nanyaneyaḥ śāstuḥ
śāsane dharmeṣu vaiśāradyaprāptaḥ utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ
praṇamya bhagavantamidamavocat | abhikrānto'haṃ bhadantābhikrāntaḥ | eṣo'haṃ bhagavantaṃ
śaraṇaṃ gacchāmi dharmaṃ ca bhikṣusaṃghaṃ copāsakaṃ ca māṃ dhārayādyāgreṇa yāvajjīvaṃ
prāṇopetaṃ śaraṇagatamabhiprasannam | atha jīvako vaidyarājo bhagavat pādau śirasā vanditvā
bhagavato'ntikāt prakāntaḥ |himavānparvatarājo himasaṃyogānnityaṃ śītalo bhagavataḥ
sābhiṣyandaṃ glānamutpannam | jīvako vaidyarājaḥ saṃlakṣayati | svayamevāhaṃ bhagavata upasthānaṃ
karomi tadyathā rājñaścakravartina iti | tato jīvakena dvātriṃśadutpalāni sraṃsanīyairdraivyairbhāvayitvā
bhagavate dattāni | jighratu bhagavānetānīti | bhagavatāghrātāni |
dvātriṃśadevotthānāni labdhāni | tato bhagavantaṃ pṛcchati | kaścit bhagavān samyagvirikta
iti | bhagavānāha | santi jīvaka te doṣāḥ | ye cyutā na srutāḥ santi | srutāḥ na cyutāḥ
santi | srutāścuyutāśca santi | naiva srutā na cyutā iti | jīvakaḥ kathayati bhagavan yadyevaṃ
guḍaharītakīṃ bhakṣaya | maṇḍānupūrvīṃ ca kuruṣveti | bhagavatā tathākṛtam | svastho
jātaḥ |ācaritaṃ jīvakasya yasya kasyacidrājño vā rājamātrasya vā cikitsāṃ karoti sa tasmai
grāmaṃ vā grāmavaraṃ vā prayacchati | yāvadapareṇa samayena jīvakena videharājasya vikitsā
kṛtā | tena tasmai śatasahasramūlyaṃ vṛhatikāprāvaraṇaṃ dattam | sa tamādāya yena bhagavāṃstenopasaṃkrāntaḥ
| upasaṃkramya bhagavataḥ pādau śirasā vanditvaikānte niṣaṇṇaḥ | ekānte
niṣaṇṇo jīvakaḥ kumārabhṛpto bhagavantamidamavocat | ācaritaṃ bhadanta mama yasya rājño
vā rājamātrasma vā cikitsāṃ karomi sa me grāmaṃ vā grāmavaraṃ vānuprayacchati | tanmayā videharājasya
cikitsā kṛtā | tena me śatasahasramūlyaṃ vṛhatikāprāvaraṇaṃ dattam | tadahaṃ bhagavate'nuprayacchāmi
| tadbhagavānpratigṛhṇātvanukampāmupādāyet | pratigṛhṇāti bhagavān
jīvakasya kumārabhṛtasyāntikācchatasahasramūlyaṃ vṛhatikāprāvaraṇam | tena khalu samayenāyuṣmānānando
bhagavataḥ pṛṣṭhataḥ sthito'bhūd vyajanaṃ gṛhītvā bhagavantaṃ vījayan | tatra
bhagavānāyuṣmantamānandamāmantrayate | gṛhāṇānanda śatasahasramūlyaṃ vṛhatikāprāvaraṇaṃ mamārthāya
śastralūnaṃ kuruṣveti | tata āyuṣmānānando gṛhītvā vistīrṇāvakāśaṃ pṛthivīpradeśaṃ
gatvā māpayitumārabdhaḥ | paśyati bahūni cīvarāṇi sampadyante | tatastena bhagavatastricīvaraṃ
kṛtamātmanaḥ sāntarottaramayuṣmataśca rāhulasya kusūlakaḥ | taṃ khalu varṣāvāsaṃ bhagavataḥ
pañcapaṭaśatāni saṃpannāni | bhikṣusaṃghasya cānekāni | bhikṣavo na jānīte kathaṃ
pratipattavyamiti | etatprakaraṇaṃ bhikṣavo bhagavata ārocayanti | bhagavānāha | tasmādanujānāmi
| bhikṣurbhirgṛhapaticīvarakāṇi śastralūnāni durvarṇīkṛtya dhārayitavyāni |ācaritaṃ
rājño bimbisārasya bhikṣuṃ vā bhikṣuṇīṃ vā dṛṣṭvā hastistaskandhādavatīrya pādābhivandanaṃ
karoti | so'pareṇa samayena hastinamabhiruhya bhagavataḥ pādābhivandakaḥ saṃprasthitaḥ
| yāvatpraśyatyantarmārge ājīvakam | sa tasya jātasaṃbhramo hastiskandhādavatīrya pādayornipatitaḥ
| tatra ye aśrāddhāste saṃlakṣayanti | na kevalaṃ devo bhikṣuṣvevābhiprasannaḥ |
ājīvakeṣvapi abhiprasanna iti | ye tu śrāddhaste saṃlakṣayanti | nūnaṃ devo bhikṣuriti kṛtvā
sasaṃbhramo'sya hastiskandhādavatīrya pādayornipatita iti | te sandigdhamanaso rājānamūcuḥ
| kasya devena vandanā kṛtā | bhagavataḥ śrāvakasya | deva ājīvaka eṣa na bhagavataḥ śrāvakaḥ
| atha rājño bimbisārasyaitadabhavat | etadeva me karaṇīyaṃ bhavatviti | sa yena bhagavāṃstenopasaṃkrāntaḥ
| upasaṃkramya bhagavataḥ pādau śirasā vanditvā ekānte niṣaṇṇaḥ |
ekāntaniṣaṇṇo rājā māgadhaḥ śreṇyo bimbisāraḥ bhagavantamidamavocat | ācaritaṃ mama bhadanta
bhikṣuṃ vā bhikṣuṇīṃ vā dṛṣṭvā hastiskandhādavatīrya tasya pādābhivandanāṃ kartum | tadahaṃ
saṃjātasaṃbhramo hastskandhadavatīrya bhikṣuriti kṛtvā ājīvakasya pādayornipatitaḥ |
aho vata bhagavannāryakāṇāṃ cīvarakeṣu kiṃciccihna prajñāpayedanukampā mupādāyeti | adhivāsayati
bhagavān rājño bimbisārasya tūṣṇīṃ bhāvena | atha rājā bimbisāro bhagavatastūṣṇīṃbhāvenādhivāsānāṃ
viditvā bhagavataḥ pādau śirasā vanditvā prakrāntaḥ | tatra bhagavān bhikṣūnāmantrayate
sma | haṃbho bhikṣavaḥ sa ājīva upahataśca yena dṛṣṭasatyasyāntikādvandanā
svīkṛteti |tena khalu samayenāyuṣmānānando bhagavataḥ pṛṣṭhataḥ sthito'bhūd vyajanaṃ gṛhītvā
bhagavantaṃ vījayan | tatra bhagavānāyuṣmantamānandamāmantrayate | dṛṣṭaste ānanda vaidehakaḥ
parvataḥ | no bhadantaḥ | gṛhāṇa tathāgatasya cīvarakarṇakam | tena gṛhītam | atha
bhagavān tata eva ṛdhyā upari vihāyasā prakrāntaḥ | rājagṛhe'ntarhito vaidehake parvate prātiṣṭhata
| tena khalu samayena māgadhakānāṃ manusyāṇāṃ kṣetrāṇi samāni samīpacivārāṇi āvalīvinibaddhāni
bhaktiracanāviśeṣavicitrāṇi dṛṣṭvā ca punarāyuṣmantamānandamāmantrayate | dṛṣṭāni
te ānanda etāni kṣetrāṇi samāni samopacivarāṇyāvalīnibaddhāni bhaktiracanāviśeṣavicitrāṇi
| dṛṣṭāni bhadanta | tasmādānanda anenākāreṇa bhikṣubhiścīvarāṇi chittvā setavyāni
| sthavirānandena bhikṣūṇāmārocitam | yuṣmābhiranenākāreṇa cīvarakāṇi pāṭayitvā setavyānīti
| bhikṣavaḥ pāṭayitvā cīvarāṇi setumārabdhāḥ ekena pārśvena patramukhāni pātayanti | na
śobhante | āyuṣmānānandaḥ saṃlakṣayati | kiṃ cāpi bhagavatā nānujñātam | sthānametadvidyate
yadetadeva pratyayaṃ kṛtvā anujñāsyatīti | tenobhayapārśvayoḥ patramukhāni dattāni | tathāpyanupātaṃ
vinā na śobhate ityanupāto dattaḥ | tataḥ kṛtaniścitaṃ bhagavata upanāmitam |
bhagavānāha | sādhu sādhvānanda yanmayā nānujñātaṃ tattvayā vijñātam | tasmādanujānāmi |
bhikṣubhiranenākāreṇa cīvarāṇi chittvā setavyāni | bhikṣava ekaikaṃ cīvaraṃ chittvā syūtvā
dhāvayituṃ pravṛttāḥ avaśiṣṭānyacchinnāni |tato bhagavānmagadheṣu janapadeṣu cārikāṃ carannāṭavikāmanuprāptaḥ
| āṭavikāyāṃ viharatyagrāṭavike dāve | āṭavikā nadīsamīpasaṃyogācchītalā
pravātā ca | bhagavatā prathame yāme antarvāsaḥ prāvṛtaḥ | madhyame yāme uttarāsaṅgaḥ
| paścime yāme āyuṣmantamānandamāmantrayate | anuprayaccha me ānanda saṃghāṭīmiti | tata āyuṣmatānandena
hastau prakṣālya bhagavata upariṣṭāddattā saṃghāṭī | sā rātrirbhagavatā tricīvareṇāti
nāmitā | tataḥ prabhātāyāṃ rajanyāṃ saṃlakṣayati | ye kecilloke sukumārakāḥ sukhaiṣiṇaḥ
ahaṃ teṣāmagraḥ | tadahaḥ śaknomi tricīvareṇa yāpayituṃ kiṃ punarme śrāvakā iti viditvā
bhikṣūnāmantrayatesma | tasmāttarhi bhikṣavo bhikṣubhiśchinnaṃ tricīvaraṃ dhārayitavyamiti
|uktaṃ bhagavatā chinnaṃ tricīvaraṃ dhārayitavyamiti | anyatamasya bhikṣostricīvaraṃ
nāsti | tasya namataṃ saṃpannam | sa tacchettumārabdhaḥ | bhagavāṃśca taṃ pradeśamanuprāptaḥ
pṛcchati | bhikṣo kimidam | uktaṃ bhadanta bhagavatā bhikṣuṇā chinnaṃ tricīvaraṃ dhārayitavyamiti
| mam tṛtīyaṃ cīvaraṃ nāsti | paryeṣamāṇasya me idaṃ namataṃ sampannam | chittvā
cīvaraṃ karomi | naitad bhikṣo chedanārhamapi tvāsīvakārham | sīvakaṃ kṛtvā dhāraya |
ityuktvā prakrāntaḥ | bhikṣusaṃghaṃ sannipātya purastād bhikṣusaṃghasya prajñapta evāsane
niṣaṇṇaḥ | niṣadya bhagavān bhikṣūnāmantrayate sma | amukasya bhikṣoścīvaraṃ nāstīti namataṃ
chedayatīti | tasmāttarhi bhikṣavaḥ pañcāchedyāni | sarvaṃ namataṃ | sarvaṃ prāvārakaṃ
| sarvaṃ kocavaṃ | sarvaṃ lelohitaṃ | sarvaṃ sthūlakambalañceti | āsīvakāṃstu dattvā dhārayitavyam
|śrāvastyāṃ nidānamrājñaḥ prasenajitaḥ kosalasya mṛgāro nāma agrāmātyaḥ | tena sadṛśātkulātkalatramānītam
| sa tayā sārdhaṃ krīḍati ramate paricārayati | tasya krīḍato ramamāṇasya
paricārayataḥ putro jātaḥ | evaṃ yāvatsapta putrā jātāḥ | tatra ṣaṇāṃ yathābhipretavyavastham
| tena nāmāni vyavasthāpitāni | yastu kanīyāṃstasya viśākha iti nāmadheyaṃ vyavasthāpitam
| yāvanmṛgārasya patnī kālagatā | tena ṣaṇṇāṃ putrāṇāṃ niveśaḥ kṛtaḥ | te svakasvakābhiḥ
patnībhiḥ sārdhaṃ maṇḍanaparamā vyavasthitāḥ | gṛhakāryaṃ na cintayanti | mṛgāro
gṛhapatiḥ kare kapolaṃ dattvā cintāparo vyavasthitaḥ | tasya sapremako brāhmaṇa āgataḥ
| sa tena cintāparo dṛṣṭaḥ | sa kathayati | gṛhapate kimasi cintāparaḥ | mamāmī putrāḥ svakasvakābhiḥ
patnībhiḥ sārdhaṃ maṇḍanaparamā vyavasthitāḥ | gṛhakāryaṃ na cintayanti | gṛhamavasādaṃ
gamiṣyatīti | sa kathayati | viśākhasya kasmānniveśo na kriyate | ko jānīyātkadācitso'pi
pāpataro bhavet | etadapi na jñāyate kadācicchobhanataro bhavet | yadi te'numataṃ
samanveṣayāmi dārikām | evaṃ kuru | sa gaveṣamāṇo'nupūrveṇa campāmanuprāptaḥ |campāyāṃ balamitro
nāma gṛhapatiḥ | tasya viśākhā nāma duhitā rūpayauvanavatī nayavinayasaṃpannā paṇḍitā
paṭupracārā | sā yathābhipretamanoharābhirdārikābhiḥ sārdhamudyānabhūmiṃ saṃprasthitā
| sa ca brāhmaṇastaṃ pradeśamāgataḥ | tena sā dārikā dṛṣṭā | sa saṃlakṣayati | āsāmeva tāvatparīkṣā
kartavyeti | sa ca āsāmavadhānatatparo mandagatipracāratayā pṛṣṭhato'nubaddhaḥ
| prāyo nāryaścalatsvabhāvāḥ | tāsāṃ kācid dhāvati kācidutpatati kācinnipatati kācid hasati
kācid gātravikṣepaṃ karoti kācid gāyati | imāni cānyāni ca durvṛttaceṣṭitāni kurvanti |
sā tu vinayasaṃpannā mandagatipracārā tābhiḥ sārdhaṃ gacchati | yāvadudyānaṃ saṃprāptāstā
dārikāḥ puṣkariṇyāstīre vastrāṇi sthāpayitvā sahasāvatīrya krīḍitumārabdhāḥ | sā tu yathā
yathā pānīyamavatarati tathā tathā vastramutkṣipyāvatīrṇāṃ tathaiva śānteneryāpathā yathā
yathā vyuttiṣṭhate tathā tathā vastramavatārayati | tata snātaprayatā ekasmin sthāne sthitā
| tā dārikā ātmanā prathamato bhuktvā parijanaṃ pariveṣṭumārabdhāḥ | sāpi pūrvaṃ parijanaṃ
pariveṣya paścādātmanā paribhuktumārabdhā | tato bhuktapītā udyānasukhamanubhūya saṃprasthitā
| yāvadantamārge pānīyamuttartavyam tā dārikā upānahau chorayitvottīrṇāḥ | sā tu sopānatkaiva
punaḥ saṃprasthitā | tāsāmārāmasaṃpraveśo jātaḥ | sā chatramādāya āmravanamatikrāntā
| anyābhiśchatrāṇi coritāni | tato vātavarṣaṃ prādurbhūtam | tadā dārikā devakulaṃ praviśyāvasthitāḥ
| sā tvabhyavakāśa eva | sa brahmaṇastasyāstādṛśalakṣaṇapracārān dṛṣṭvā tato
jātakutūhalastāṃ dārikāṃ praṣṭumārabdhaḥ | dārike kasya tvam | balamitrasya duhitā | putri
pṛcchāmi | tena kiñcittvayā kopaḥ karaṇīyaḥ | sā smitapūrvaṅgamā kathayati | tāta pṛccha
| ko'tra kopaḥ | putri sarvā eva dārikā dhāvantya utpatantyo nipatantyo gātravikṣepaṃ
kurvantya imāni cānyāni ca durvṛttaceṣṭitāni kaurvantyo gacchanti tvaṃ punarvinayasaṃpannā
mandagatipracāratayā ābhiḥ sārdhamudyānaṃ gacchasīti | sā kathayati | sarvā dārikā matāpitrorvikreyaṃ
dravyam | yadi mama utpatantyā nipatantyā vā hastaḥ pādo vā bhidyate ko māṃ prārthayate
| natvahaṃ yāvajjīvameva mātāpitroḥ poṣyā bhaviṣyāmi | putri śobhanaṃ gatametat
| idamaparaṃ pṛcchāmi | etā dārikā vastrāṇyekānte sthāpayitvā dvitīyavastrāviyuktāḥ sahasrāvatīrya
krīḍitumārabdhāḥ | tvaṃ punaryathā yathā pānīyamavatarati tathā tathā vastramapanayasi
| tāta hrīvyapatrāpyasampanno matṛgrāmaḥ | yadi māṃ kaścitpaśyatyapāvṛtāmayuktam |
putri kastvāṃ tatra paśyati | tāta tvayaiva tāvadahaṃ dṛṣṭā syām | putri śobhanamotadapi gatam
| idamaparaṃ pṛcchāmi | etā dārikāḥ pūrvamātmanā bhuktvā paścātparijanaṃ bhojayanti |
tvaṃ punaḥ pūrvaṃ parijanaṃ bhojayitvā paścādātmanā bhuṃkṣe | tāta vayaṃ puṇyaphalopajīvinyaḥ
| satatamevāsmākaṃ parva | etā kusthānaphalopajīvinyaḥ kadācitkarhicidudārabhojanaṃ labhante
| putri śobhaname tadapi gatam | idamaparaṃ pṛcchāmi | sarvalokaḥ śuṣke upānahau dhārayanti
| tvaṃ punaḥ udake | kimetat | tāta mūrkho lokaḥ | udaka eva upānahau dharayitavyau
| yatkāraṇaṃ sthale sthāṇurdṛśyate kaṇṭakaḥ pāṣāṇaśarkaraḥ śuktiśakalikā śaṃkhasūke khaṇḍikā
ca | jale tvete na dṛśyante | ato jala evopānahau dhārayitavyau na sthale | putri śobhanametadapi
gatam | idamaparaṃ pṛcchāmi | etā dārikā ātape chatraṃ dhārayanti tvaṃ punarārāme
vṛcchāyāyām | kātra yuktiḥ | tāta mūrkho lokaḥ | ārāma eva chatraṃ dhārayitavyam |
yatkāraṇaṃ nityamārāmaḥ śākhāmṛgaiḥ pakṣibhirākīrṇaḥ | pakṣiṇa uccāraprasrāvaṃ kurvanti |
asthikhaṇḍaṃ pātayanti | śākhāmṛgā uccāraprastāvaṃ kurvanti | ardhaparibhuktāni phalāni pātayanti
| calasvabhāvatvāditaścāmutaśca śākhāntare saṃkrāmaṃ kurvanti | kāṣṭhakhaṇḍāni pātayanti
| abhyavakāśe ca tannāsti | kadācitsyāttattu laghunipāti | ata ārāma eva chatraṃ dhārayitavyaṃ
nābhyavakāśe | putri śobhanametadapi gatam | idamaparaṃ pṛcchāmi | etā dārikā
vātavarṣe devakulaṃ pratiṣṭāstvaṃ punarabhyavakāśe sthitā | tāta abhyavakāśa eva sthātavyam
| na devakulaṃ praveṣṭavyam | putri kātra yuktiḥ | tāta etāni śūnyadevakulāni | nityameva
viṭavāta putradhūrtakairaśūnyāni | yadi mama praviṣṭāyā kaścidaṅgapratyaṅgāṇi parāmṛśati
natvevaṃ mātāpitrorme ayaśasyatā bhavati | varamabhyavakāśe prāṇaviyogaḥ | na tveva śūnyadevakulapraveśaḥ
|tato'sau brāhmaṇastatpracārāvarjita janitasaumanasyo balamitrasya gṛhapaterniveśanaṃ
praviśya kanyā pratilambhatṛṣṇayā sasaṃbhramaḥ svasti svastītyuvāca | gṛhaparijanaḥ
kathayati | brāhmaṇa na tāvadbhikṣāvelā | kiṃ prārthayase | kanyābhikṣām | kasyārthāya
| śrāvastyāṃ mṛgāro nāmāgrāmātyaḥ | tasya putro viśākho nāma | te kathayanti | sadṛśamasmākaṃ
tatkulam | kiṃ tarhi | ativiprakṛṣṭo deśaḥ | sa kathayati | dūra eva dārikā dātavyā
| kiṃ kāraṇam | yadi tāvatsukhitā bhavati śrutvā prāmodyamutpādayiṣyati | atha duḥkhitā
dānamānasatkārakriyayā khedamāpadyate'rthāpacayaśca bhavati | te kathayanti | yadyevaṃ dattā
bhavatu | tato brāhmaṇaḥ svastītyuktvā prakrānto'nupūrveṇa śrāvastīṃ gataḥ | mārgaśramaṃ
prativinodya mṛgārāgrāmātyasya sakāśaṃ gataḥ | tato dārikāyā āhāravihāratāṃ ceṣṭāṃ rūpayauvanaśobhāṃ
vaicakṣaṇyaṃ ca yathāvadākhyāya kathayati | mayā mahatā parikhedena nānādigdeśādhiṣṭhānān
paryaṭitvā sā kṛcchreṇa pratilabdhā | gacchedānīṃ pariṇayeti | tato mṛgāreṇāgrāmātyena
divasatithimuhūrtanakṣatrapratigrahaṃ kṛtvā campāmāgatya mahatā śrīsamudayena viśākhasya
pariṇītā |sā mātrā gamanadeśakāle śikṣyate | putri nityaṃ tvayā sūryācandramasau
namasyau | agniḥ paricartavyaḥ | ādarśo nirmādayitavyaḥ | śuklāni vāsāṃsi prāvaritavyāni |
grahītavyaṃ na dātavyam | vāṇī rakṣitavyā | na kasyacidutthāyāsanaṃ dātavyam | miṣṭaṃ bhoktavyam
| sukhaṃ svaptavyam | niḥśreṇī baddhavyeti | tato mṛgāreṇa śrutam | sa saṃlakṣayati
| iyaṃ dārikā mithyādṛṣṭirgrāhyate | ahamenāṃ mithyādarśane vivecya samyagdarśanaṃ grāhayiṣyāmīti
viditvā tāmādāya saṃprasthitaḥ |tato|syā mātā snehavyākulahṛdayā aśruvyākulekṣaṇā
kaṇṭhe pariṣvajya sasvaraṃ rudantī kathayati | putri idaṃ te paścimaṃ darśanamiti | sātāmanusaṃjñāpayantī
kathayati | amba pṛcchāmi | tāvatkiṃtvamatra jātāhosvijjñātigṛhe | (putri
jñātigṛhe |) tattava gṛhamāhosvididam | idam | ahamapīha jātā | tatra mātā vaktavyam | saṃyogo
niyataṃ viyogāntaḥ | tūṣṇīṃ bhava | kimarthaṃ rodiṣi |tato mṛgāraḥ sthalena saṃprasthitaḥ
| viśākhā svāminā sārdhaṃ svagṛhalabdhena ca parijanena nauyānena saṃprasthitā | tatra
vaḍavā aciraprasūtā nāvamadhirohyate | kiśorakaḥ sthale khedamāpatsyatīti sā yatnenāpi
nābhirohatīti kolāhalo jātaḥ | viśākhayā śrutam | sā kathayati | kimarthamayaṃ kolāhala iti
| tairyathāvṛttamākhyātam | viśākhā kathayati | kiśorakaṃ pūrṇamabhirohayata svayamabhirokṣyatīti
| taistathākṛtam | abhirūḍhā | tano mṛgāreṇa te pṛṣṭāḥ | kimarthaṃ cireṇa yūyamāgatāḥ
| vaḍavā nāvaṃ nābhirohati | atha kathamabhirūḍhā | cāmpayikayā upāyasaṃvidhānamākhyātaṃ
kiśorakaṃ pūrvamabhirohayata paṇḍitā cāmpayikā |yāvadantarmārge sārthā rātriṃ vāsamupagatāḥ
| mṛgārasya prāgbhāre śayyā prajñaptā | viśākhā dṛṣṭvā pṛcchati | kasyaiṣā śayyā |
mṛgārasya | apanayata | kiṃ kāraṇam | yadi suptasya prāgbhāra upari nipatati niyatamavaṣṭabdhaḥ
kālaṃ karoti | mama yāvajjīvamayaśasyam | īdṛśī dārikā pariṇītā yadantarmārga eva śvaśuraḥ
kālagato gṛhamapi na saṃprāpta iti | tacca śayanāsanamapanītaṃ prāgbhāraśca patitaḥ
| samantānmahājanakāyaḥ praghāvito gṛhapatiravaṣṭabdhaḥ iti | gṛhapatiḥ kathayati | bhavanto
mā bibhīta | ihāhaṃ tiṣṭhāmi | śayyāṃ pratyavaikṣanta | apanītā śayyā | kena | viśākhayā
| paṇḍitā | cāmpeyikā | punarapi jīrṇodyāne vāsamupagatāḥ | mṛgārasya śūnyadevakūle śayyā
prajñaptā | viśākhayā dṛṣṭā | pṛcchati | kasyaiṣā śayyā | āryasya | apanayata | kiṃ kāraṇam
| yadi devakulaṃ patati tato'vaṣṭabdhaḥ kālaṃ karoti | nanu me pūrvavadayaśasyam | sā
cāpanītā | devakulaṃ ca patitam | mahājanakāyo pradhāvitaḥ pūrvavadyavatpaṇḍitā cāmpeyikā
|yāvadanupūrveṇa śrāvastīmanuprāptā | mārgaśrame prativinodite suhṛtsaṃbandhibāndhavajane
ca preṣite viśākhā svakulānurūpaṃ gṛhe karma kāryate | mṛgārasya ṣat snuṣā vāreṇa vāraṃ
gṛhajanasya bhaktaṃ sampādayanti | viśākhāpi tathaiva niyuktā | tvayāpi saptame divase vāraḥ
kartavya iti | tasyā vāra āgamiṣyatīti | ye śvaśuraśvaśrūsvāmināṃ gandhā avaśiṣyante carpaṭikāṃ
kṛtvā pratidivasaṃ śoṣayati |yān saktūn pratidinaṃ labhate tataḥ prasthāni viśākhā
apanīya sthāpayati | pariśiṣṭaṃ ghṛtena modayati tatpramāṇā eva bhavanti | madyapānāgatastu
śvovāro bhaviṣyatīti | yat svāmino nirmālyamātmanaśca tacchītale sthāpitam | yāvatprabhātāyāṃ
rajanyāṃ karmakarāṇāmāmalakaṃ dattaṃ gandhaḥ puṣpāṇi bhojana madyaṃ ca | te parituṣṭāścireṇa
vayaṃ purāṇagṛhapatipatnyā avalokitā iti | taistasmin divase dviguṇaṃ karma kṛtam
| yāvanmṛgāraḥ kālavelāyāṃ karmāntānavalokayan paśyati prabhūtaṃ karma kṛtam | sa pṛcchati
| kiṃ yuṣmābhirapare bhṛtakapuruṣā gṛhītāḥ | na | kenacit ko'tra yogo yenādya dviguṇaṃ
karma kṛtam | te kathayanti | āryā yādṛśaṃ bhaktaṃ yādṛśaṃ karma | kimetat | tairyathāvṛttaṃ
vistareṇa samākhyātam | mṛgāraputraiḥ svakasvakānāṃ patnyaḥ ārocitāḥ | tāḥ kathayanti
| vayamapi gṛhādapahṛtya bhṛtakapuruṣāṇāṃ priyaṃ kuryāma | vayamapyāryasya yuṣmākaṃ bhṛtakapuruṣāṇāṃ
ca priyā bhavema yathā viśākhayā kṛtam | tato mṛgāreṇa viśākhā pṛṣṭā | putri kathaṃ
tvayā bhaktaṃ pratijāgaritam | tayā vistareṇa samākhyātam | mṛgārastuṣṭaḥ | tena saiva
gṛhavyāpāre niyuktā | antarjanaśca sarvo'bhihitaḥ | yo yuṣmākaṃ viśākhayā dattena parituṣyati
tena sthātavyamānukūlyena vā caritavyam yāvadasau gṛhasvāminī saṃvṛttā | sācāravihāratayā
sauratyena ca sarvamantarjanaṃ toṣayati | yāvadapareṇa samayena viśākhāyā gṛhasyopariṣṭād
haṃsā uttarakurudvīpādakṛṣṭoptaṃ taṇḍulaphalaśālimādāya saṃprasthitāḥ | rājñaśca gṛhe
haṃsastiṣṭhati | tena tān dṛṣṭvā kūjitam | tairapi samayoniviśvāsodvegamasahamānaiḥ kūjitam
| rājñaścaraṇakoṣṭhe śāliballaryo nipatitāḥ | tato rājño'mātyānāmekaikā dattā | mṛgāreṇa
svapratyaṃśo viśākhāyā dattaḥ | tayā samudrake sthāpayitvā kārṣikāṇāṃ ājñā dattā | te'pi
sutarāṃ parituṣṭāḥ | taiḥ kṣetrastokaṃ suparikarṣīkṛtya kālaṃ jñātvā uptaḥ | devaḥ kālavarṣīḥ
saṃvṛttaḥ | bījānurūpā saṃpattirjātā | aparasmin varṣe prabhūtaṃ saṃpannamaparasminnapi
va rṣe prabhūtataram | evaṃ yāvat sarvāṇi koṣṭhāgārāṇi haṃsāhṛtakuśūlaiḥ paripūrṇāni |
yāvadrājñaḥ prasenajitaḥ kośalasya glānyamutpannam | tena vaidyā āhūyaḥ pṛṣṭāḥ | te kathayanti
| deva yadi haṃsāhṛtaśāliḥ saṃpadyate tena maṇḍaṃ sādhayitumarhasi | pītvā svastho bhaviṣyasīti
| rājñā amātyā āhūya pṛṣṭāḥ | bhavanto mayā yuṣmākaṃ haṃsāhṛtāni śāliśīrṣāṇi dattāni
| tāni yuṣmābhiḥ kiṃ kṛtāni | tatra kecit kathayanti | deva asmābhirdevakule dattānīti
| apare kathayanti | asmābhiragnau prakṣiptāni iti | apare kathayanti asmābhirdvāraśālāyāṃ
baddhānīti | mṛgāraḥ kathayati | deva mayā viśākhāyā dattāni | pṛcchāmi tāvattayā kiṃ
kṛtānīti | tena viśākhā pṛṣṭā | sā kathayati | tāta kiṃ haṃsāhṛtaśālinā prayojanam | rājño
glānyamutpannam | vaidyairhaṃsāhṛtā śālirvyapadiṣṭā | tato viśākhayā sauvarṇaṃ bhājanaṃ
haṃsāhṛtasya taṇḍulasya (maṇḍena) pūrayitvā rājñaḥ preṣitam | rājñā paribhuktam | svasthībhūtaḥ
|apareṇa samayena jānapadaiḥ rājñe baḍavādvayaṃ preṣitam | mātā ca duhitā ca | tatra
na kaścijjānīte katarā mātā katarā duhitā iti | rājñā amātyānāmājñā dattā bhavantaḥ suvicāritaṃ
kṛtā mama nivedayata iti | amātyāḥ sakaladivasaṃ vicārayataḥ khinnāḥ | na nirloḍitam
| mṛgāraścirakāle gṛhaṃ gataḥ | viśākhā pādayornipatya kathayati | tāta kimadya cireṇāgataḥ
| tena yathāvṛttaḥ vistareṇa samākhyātam | viśākhā kathayati | tāta kimatra jñātavyam
| tābhyāṃ yogyāśanaṃ samaṃ deyam | yā duhitā sā śīghraṃ bhakṣayitvā mātuḥ pratyaṃśaṃ bhakṣayiṣyati
| yā mātā aparipanthinī mukhaṃ nikṣipya sthāsyati | etaccihnamiti | mṛgāreṇa āmātyānāṃ
niveditam | tairapi yathā samādiṣṭā parīkṣā kṛtā | tataḥ prabhātāyāṃ rajanyāṃ rājñe
niveditam | deva iyaṃ mātā iyaṃ duhitā iti | rājā kathayati | kathaṃ yuṣmābhiḥ parijñātam
| deva evaṃ caivaṃ ca | hyastanike na parijñātam | deva kā śaktirasmākaṃ parijñātum | viśākhayā
evaṃ sandiṣṭam | rājā kathayati | paṇḍitā cāmpeyiketi |anyatamaḥ puruṣastīrthe kambalaṃ
sthāpayitvā snāti | anyatamaśca puruṣa āgataḥ | sa tena kambalena śiro veṣṭayitvā tatraiva
snātumārabdhaḥ | sa puruṣaḥ snātvotthito na paśyati kambalam | puruṣaḥ kathayati | bhoḥ
puruṣa kiṃ samanveṣase | kambalam | kutastava kambalam | syād yathāhaṃ śiro veṣṭayitvāvatīrṇastathā
tvamapyavatīrṇaḥ syā iti | sa kathayati | eṣa evāsau madīyaḥ kambalaḥ | tvadīyo
madīya iti tayorvivāda jātaḥ tau rājñaḥ sakāśaṃ gatau | rājñā amātyānāmājñā dattā | bhavantaḥ
parīkṣitvā yasya santakastasyānuprayacchata iti | te parīkṣitumārabdhāḥ | ekaḥ pṛṣṭaḥ
| sa kathayati madīya iti | aparaḥ pṛṣṭaḥ | sa kathayati madīya iti | tvadīyo madīya iti
divaso'tikrāntaḥ | amātyāḥ khinnāścirakāle anirloḍayitvaiva gṛhaṃ gatāḥ | viśākhayā mṛgāraḥ
pūrvavatpṛṣṭaḥ | tena yathāvṛttamārocitam | viśākhā kathayati | tāta kimatra jñātavyam
| tau vaktavyau | eko'pi ardhaṃ gṛhṇātvaparo'pyardhamiti | yasya santakaḥ sa vakṣyati | kimarthaṃ
madīyaḥ kambalaśchidyate iti | yasya na santakaḥ sa saṃlakṣayiṣyatyardhamapi tāvanme
bhavatu | ko'tra mama vyaya ityeṣātra parīkṣā iti | mṛgāreṇa gatvā amātyānāṃ niveditam
| deva pūrvavadyāvad rājā kathayati | paṇḍitā cāmpeyiketi |rājño yānapātrakeṇa vaṇijā candanagaṇḍīrakaḥ
prāvṛto'nupreṣitaḥ | tasya na vijñāyate kataradagraṃ kataranmūlamiti | rājā
amātyānāmājñā dattā | vicārayata iti | taiḥ kṛtsnaṃ divasaṃ vicāritam | na parijñātam | cirakāle
gṛhaṃ gatāḥ | viśākhayā pūrvavadyāvanmṛgāraḥ pṛṣṭaḥ | tena yathāvṛttaṃ vistareṇa samākhyātam
| viśākhā kathayati | tāta kimatra jñātavyam | udake prakṣeptavyaḥ | yanmūlaṃ tadadhastād
bhavati | yadagraṃ tadupariṣṭād bhavati | eṣā tatra parīkṣeti | mṛgāreṇa amātyānāṃ
niveditam | pūrvavadyāvad rājā kathayati | paṇḍitā cāmpeyiketi |anyatamasmin karvaṭake
gṛhapatiḥ | tena sadṛśātkulāt kalatramānītam | tasya na putro na duhitā | tena putrābhinandinā
dvitīyā patnī ānītā | tasyāḥ prathamapatnyā īrṣyāprakṛtyā yonivināśanaprayogo dattaḥ
| tasyāḥ sutarāṃ yonirviśuddhā āpannasattvā saṃvṛttā | yāvannavānā māsānāmatyāt prasūtā |
dārako jātaḥ | sā saṃlakṣayati | pratikruṣṭametad vairāṇāṃ yaduta sāpatnakam | niyatamenamaparā
mātā yena vā tena vopāyena ghātayati | kiṃ mama svāmī kariṣyati | ki vā aham | kiyantaṃ
ca kālaṃ rakṣitavyaḥ | sarvārtha asyā eva dātavya iti tayā svāminā saha saṃpraghārya
labdhānujñayā sā prathamapatnī uktā | bhagini tavaivaiṣa putrā datto mayā | saṃvardhaya enamiti
| sā saṃlakṣayati | yasyāḥ putrastasyā gṛham | saṃvardhayāmi | gṛhasvāminī bhaviṣyāmīti
| sa tayā saṃvardhitaḥ | pitā cāsya kālagataḥ | tayorgṛhanimittaṃ vivādo jātaḥ | ekā kathayati
| mamaiṣaputro dvitīṃyā kathayati mamaiṣaputra iti | te rājñaḥ sakāśaṃ gate | rājñā
amātyānāmājñā dattā | gacchata bhavanto vicārayatheti | teṣāṃ vicārayatāṃ divaso'tikrānto
na nirloḍitam | cirakāle gṛhaṃ gatāḥ | viśākhā mṛgāraṃ pṛcchati | pūrvavadyāvatkimatra
jñātavyam | te vaktavye na na vayaṃ jānīmaḥ kasya putra iti yā yuvayorbalavatī sā gṛhītvā
gacchatu | te bāhudvayena gṛhītvā ākarkṣyataḥ | sa duḥkhyamāno rodiṣyati | yāsya mātā sā sānunayā
pratimokṣyati | jīvantamapi tāvadenaṃ drakṣāmīti | sānyā nirdayā na pratimokṣyati
| yadā kaṣābhistāḍitā bhavati tadā yathābhūtaṃ kariṣyati | iyamatra parīkṣeti | mṛgāreṇāmātyānāmevaṃ
niveditam | pūrvavadyāvadrājā kathayati | paṇḍitā cāmpeyiketi |athāpareṇa samayena
mṛgāro glānipatitaḥ | tasya vaidya ekaṃ divasaṃ bhaiṣajyaṃ dadāti punarglāno bhavati |
viśākhā saṃlakṣayati | kimarthaṃ tāta ekasmin divase svastho bhavati dvitīye divase punarglāno
bhavati | yairbhaiṣajyaiḥ svastho bhavati tāni nimittīkṛtāni | tatastayā vaidyānāṃ dvāraṃ
dhārayitvā svayameva cikitsā kṛtā | svasthībhūtaḥ | mṛgāraḥ | saṃlakṣayati | ko'tra
yogo yenāhamekasmindivase svastho bhavāmyekasmi glānaḥ | yadā vaidyo na praviśati tadā nityameva
svastha iti | tena viśākhā pṛṣṭā | pūrvavadyāvat paṇḍitā cāmpeyikā |rājñaḥ prasenajitaḥ
kosalasya śrīvardhano nāma hastiviśvāsikaḥ | so'pareṇa samayena rājñā avasāditaḥ | viśākhayā
śrutam | tayā mṛgāra uktaḥ | tāta sarveṣāmamātyānāmantyamavasādanam | arhasi śrīvardhanasya
devaṃ kṣamayitum | sa kathayati | putri kṣamayāmi | tatastena rājābhihitaḥ | deva
śrīvardhanī devasya bhaktaḥ | kṣamyatāmasyeti | rājā kathayati | kṣāntam | deva yadi kṣāntaṃ
tānyasya vṛttipadāni dīyantām | evaṃ bhavatu | dattāni śrīvardhanena vijñātaṃ yathā viśākhayā
mama rājā kṣamāpita iti | sa tasyāḥ pratyupakārabuddhyāsthitaḥ | apareṇa samayena
mṛgārasya puruṣavyādhirutpannaḥ | viśākhā asyopasthānaṃ karoti | sa jihneti | sā kathayati
| tāta kimarthaṃ jihneṣi | kiṃ na duhitā piturupasthānaṃ karoti | tathāpyasau jihreti |
sā saṃlakṣayati | nāyaṃ mamāntikādupasthānaṃ svīkaroti | dārasaṃgrahamasya karomīti | sā śrīvardhanasya
gṛhaṃ gatā | tena svāgatavādena samudācaritvā āsanaṃ dattam | niṣaṇṇā śrīvardhanasya
duhitā | sā tenoktā | dārike viśākhāpādayoḥ gṛhāṇeti | viśākhā kathayati sthānametadvidyate
yanmayaivaiṣā pādayorgrahītavyā bhavatītyuktvā kathayati | svasti sute iti | śrīvardhanaḥ
kathayati | kiṃ prārthayase | kanyābhikṣām | kasyārthāya | sā kathayati | tātasya
| sa tūṣṇīmavasthitaḥ | śrīvardhanasya patnī kathayati | vṛddhaḥ | kathaṃ tasya dīyata
iti | viśākhā kathayati | dhanayauvane hi puruṣāḥ | kiṃ vicāreṇa dīyatāmiti | śrīvardhanaḥ
kathayati | bhadre asmākaṃ viśākhopakāriṇī | dīyatām | yadyevaṃ dattā bhavatu | tato mṛgāreṇa
mahatā śrīsamudayena pariṇītā | sā tasyopasthānaṃ kartuṃ pravṛttā | viśākhā na tathā
|mṛgāraḥ kathayati | putri vācamanuprayaccheti | sā kathayati | tāta mā kiñcitparihīyate |
putri yastvaṃ mātrā śikṣitā tanna kiñcitsamādāya vartase | tāta sarvaṃ samādāya varte | yatkathayati
sūryācandramasau namasyāviti | dārikāyāḥ sūryacandramasaḥsthānīyau śvaśrūśvaśurau
| tānahaṃ namasyāmi | yat kathayati agniḥ parivartavya iti | striyā bhartāgnisthānīyaḥ
| bharturāsannayā bhavitavyam | nāti dūrasthayā | sāhaṃ svāminamagnivatparicarāmi | yatkathayatyādarśo
nirmādayitavya iti | tadgṛhamādarśasthānīyaṃ niryamupaleptavyaṃ saṃmārṣṭavyaṃ
ca | tadahaṃ gṛhasaṃskāramanudivasaṃ karomyeva | yatkathayati śulkāni vāsāṃsi prāvaritavyānī
| anyairvastrairgṛhaparikarma kartavyam | śuklāni vastrāṇi prāvṛtya devaśuśrūṣā kartavyā
svāmisaṃskāraṃ copasaṃkramyamiti | etadapyahaṃ karomyeva | yatkathayati grahītavyaṃ na
dātavyamiti | kiṃ grahītavyam | lokasakāśād duruktavacanāni | na ca kiñcidduruktaṃ vacanīyam
| etadapyahaṃ samādāya varte | yatkathayati vāṇī rakṣitavyeti | guhyavacanaṃ ca prakaṭīkartavyam
| tanme vāksaṃyamo'styeva | yatkathayati na kasyācidutthāyāsanaṃ dātavyamiti |
evaṃ kathayati | tvaṃ kulavadhū tvayā pratigupte sthāne niṣettavyam | sāhaṃ pratigupta eva
niṣīdāmi | yatkathayati mṛṣṭaṃ bhoktavyamiti | sububhukṣitayā bhoktavyamiti | sāhaṃ nityaṃ
gṛhajane bhukte bubhukṣitā ca bhuṃje | yatkathayati sukhaṃ śayitavyamiti | sarvaṃ gṛhakāryaṃ
kṛtvā rātrau bhāṇḍaṃ pratiśāmya śayyā te kalpayitavyā yathā na punaruttiṣṭhasi isaṃ sunihitamidaṃ
durnnihitamiti | tadahamevameva karomi | yatkathayati niḥśreṇī baddhavyeti |
evaṃ kathayati | tvaṃ pūrvakairdaśabhiḥ karmapathaiḥ samanvāgatā yena devagatiṃ prāpya iha
manuṣyaloke upapannā | tadiyaṃ karmabhūmiḥ | ihāpi tvayā dānāni dātavyāni puṇyāni kartavyāni
pāpaṃ na karaṇīyam | eṣāpi puṇyamayī niḥśreṇī svargasopānabhūteti | etadapyahaṃ śaktyā
saṃpādayāmi | sādhu sādhu viśākhe | paṇḍitā tava mātā | tvaṃ tu paṇḍitatarā yayā mātuḥ sandhāya
bhāṣitaṃ vijñātam |atha mṛgārasyaitadabhavat yadi bhagavānanujānīyādahaṃ viśākhāṃ mātaraṃ
ghoṣayeyamiti viditvā yena bhagavāṃstenopasaṃkrāntaḥ | upasaṃkramya bhagavataḥ pādau
śirasā vanditvā bhagavantamidamavocat | labhyaṃ bhadanta snuṣāṃ mātaraṃ ghoṣayitumiti |
bhagavānāha sa cetpañcabhirdharmaiḥ samanvāgato bhavati | katamaiḥ pañcabhiḥ | glānamupatiṣṭhati
| pratirūpeṣu dāreṣu pratiṣṭhapayati | jīvitenācchādayati | dhanaṃ rakṣati | prajñayā
ca sambidhānaṃ karoti |antaroddānam |glānopasthānaṃ dārā ca jīvitasya dhanasya caprajñayā
upasaṃharṣīṃ pañcaitā mātaraḥ smṛtāḥ

atha mṛgāro yena rājā prasenajitkosalastenopasaṃkrāntaḥ | upasaṃkramya rājānaṃ prasenajittaṃ
kosalamidamavocat | icchāmyahaṃ deva viśākhāṃ mātaramudghoṣayitum | rājā kathayati | mamāṣi
viśākhayopasthānaṃ kṛtamahamapyāryakāṃ pṛṣṭvā tāṃ bhaginīmudghoṣayāmi | tenāryakā pṛṣṭā
| sā kathayati | udghoṣaya mā vā | bhaginyevāsau | kathaṃ kṛtvā | purānu brahmadatto'sya
preṣyadārikayā sārdhaṃ saṃvāsaṃ gataḥ | tasyāḥ putro jātaḥ | tasya balamitra iti nāma kṛtam
| sa vṛddharājena kasmiṃścidevādhikaraṇe pravāsitaḥ | campāṃ gatvāvasthitaḥ | tasyāsau duhitā
| tava bhaginī bhavati | tato rājñā hastiskandhe āropya adghoṣitā | iyaṃ viśākhā mṛgārasya
(mātā) mahārājasya prasenajito bhaginīti | tayā pūrvārāme vihāraṃ kārayitvā cāturdiśāya
bhikṣusaṃghāya niryātitam | tathā sthavirairapi sūtrānta upanibaddham | bhagavān śrāvastyāṃ
viharati mṛgāramātuḥ prāsāda iti |apareṇa samayena viśākhā dvātriṃśadaṇḍāni prasūtā
| mṛgāraḥ śrutvā kare kapolaṃ dattvā cintāparo vyavasthitaḥ | janapadakalyāṇī kīdṛśo'narthaḥ
prādurbhūta iti | mṛgārastāni cchorayitumārabdhaḥ viśākhā kathayati | tāta mā cchoraya
| bhagavagastāvadārocayeti tena bhagavata ārocitam | bhagavānāha | mā cchorayeti | taddvātriṃśatpuṭaṃ
kacchapuṭaṃ kārayitvā kulasyopari ekaikamaṇḍaṃ pratyekaṃ puṭeṣu sthāpayeti |
viśākhāṃ ca vada | triṣkālaṃ pāṇinā parāmṛṣa | saptame divase sphuṭiṣyanti | dvātriṃśatkumārā
bhaviṣyantīti | tena tathā kṛtam | saptame divase sphuṭitāni | dvātriṃśatkumārā jātāḥ
| unnītā bardhitā mahāntaḥ saṃvṛttā vyāḍavikrāntāḥ | apareṇa samayena te rathābhirūḍhā bahirnirgatāḥ
praviśanti | purohitaputraśca rathābhirūḍho nirgacchati | yāvadanyonyadhurātuṇḍolagnaḥ
| purohitaputraḥ kathayati | apanayateti | te'pi kathayanti | tvamevāpanayeti | purohitaputro'hamiti
paruṣaṃ vaktumārabdhaḥ | tato viśākhā putraiḥ dhurātuṇḍakena gṛhītvā kṣiptaḥ
| saṃkārakūṭe patitaḥ | sa bhasmāvaguṇṭhitaśirāḥ pituḥ sakāśaṃ gataḥ | aśruparyākulakṣaṇaḥ
kathayati | tāta viśākhāputrairmama īdṛśī samavasthā kṛteti | putra kimartham | tena
vistareṇa samākhyātam | sa kathayati | putra yadyevaṃ kramadhātyāste | mā śokaṃ kuru | upāyasaṃvidhānaṃ
kariṣyāmi | sa teṣāṃ randhāndhrānveṣaṇatatparo vyavasthitaḥ | apareṇa samayena
rājñaḥ prasenajitaḥ kosalasya kārvaṭiko viruddhaḥ | tasya rājñā ekaṃ daṇḍasthānaṃ preṣitam
| hataprahatamāgatam | evaṃ yāvatsaptadaṇḍasthānāni hatapratyāhatāni | rājā svayameva
caturaṅgeṇa balakāyena nirgacchati | viśākhāputrāśva praviśanti | tairasau dṛṣṭa uktaśca
| devaḥ saṃprasthitaḥ kārvaṭikāṃ sannāmayitumiti | tiṣṭhatu deva | vayaṃ gacchāmaḥ | eva
kurutheti | tena teṣāṃ caturaṅgo balakāyo dattastairgatvāsau kārvaṭikaḥ sannāmitaḥ | vandigrahakarapratyāyāṃśca
gṛhītvā āgatāḥ | purohitaḥ kathayati | deta ete atīva vikrāntāḥ | yaddevasya
kṛcchasādhyaṃ tadeṣāmalpasādhyam | devenaitaccintanīyamiti | kākaśaṃkino hi rājānaḥ
| (tat) hṛdi kṛtvā vyavasthitaḥ | punaḥ purohitaṃ pṛcchati | kathamatra pratipattavyam
| sa kathayati | deva kimatra pratipattavyamū yadyeṣāmabhirucitaṃ devaṃ rājyāccyavayitvā svayameva
rājyaṃ kārayanti | rājā sutarāṃ khinnaṃ saṃlakṣayati | syādevam | kathaṃ ghātayitavya
ityupāyasaṃvidhānaṃ cintayati | na kaṃcitpṛcchati | mā mantrasrāvo bhaviṣyatīti svayamevāsya
vicārayato buddhirutpannā | ihaivopanimantrya ghātayitavyā iti | tena viśākhāyā sandiṣṭam
| bhāgineyaiśca iha bhoktavyamiti | sā saṃlakṣayati | śvo dārakā mātulasya sakāśe
bhokṣyante | ahamapi buddhapramukhaṃ bhikṣusaṃghaṃ bhojayāmīti viditvā yena bhagavāṃstenopasaṃkrāntā
| upasaṃkramya bhagavataḥ pādau śirasā vanditvaikānte niṣaṇṇā | ekāntaniṣaṇṇāṃ
viśākhāṃ mṛgāramātaraṃ bhagavāndharmyayā kathayā pūrvavadyāvatsaṃpraharṣya tūṣṇīṃ (bhūtaḥ)
| atha viśākhā mṛgāramātā utthāyāsanādyena bhagavāṃstenāñjaliṃ praṇamya bhagavantamidamavocat
| adhivāsayatu me bhagavān pūrvavadyāvatpurastād bhikṣusaṃghasya | prajñapta evāsane
niṣaṇṇā | teṣāṃ ca rājñaḥ sakāśād dūta āgataḥ dārakā āgacchantviti | tato rājñā hālāhalena
viṣeṇa ca sahayogena vihvalīkṛtāḥ | śirāṃsi chinnāni | tataḥ peḍāṃ pūrayitvā jyeṣṭhaputrasya
śira upari dattvā jatumudrayā lakṣayitvā viśākhāyāḥ preṣitāḥ | viśākhā saṃlakṣayati |
nūnaṃ devena bhāgineyānāmācchādanaṃ preṣitam | ahamapi buddhapramukhaṃ bhikṣusaṃghamācchādayāmīti
| tataḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena
pūrvavadyāvad bhagavantaṃ bhuktavantaṃ viditvā dhautahastamapanītapātraṃ
peḍāmuddhāṭayitumārabdhā | bhagavān saṃlakṣayati | sacedviśākhā adṛṣṭasatyā putrabadhaṃ drakṣyati
sthānametadvidyate yatsatyānāmabhājanī bhaviṣyatīti viditvā viśākhāmāha | niṣīda
tāvaddharmaṃ śṛṇu | paścādyathābhipretaṃ karīṣyasīti | sā bhagavataḥ pādābhivandanaṃ kṛtvā
purastāniṣaṇṇādharmaśravaṇāya | tato bhagavatā tasyā āśayānuśayaṃ dhātuṃ prakṛtiṃ ca jñātvā
pūrvavadyāvat satyadarśanaṃ kṛtam | tato dṛṣṭasatyā sā peḍāmuddhiṭitvā paśyati putraśirāṃsi
| tataḥ kathayati | bhagavan evamanityāḥ sarvasaṃskārā iti | tatra bhagavānbhikṣūnāmantrayatesma
| haṃ bho bhikṣavo rājā prasenajitkosalo yena viśākhāyāḥ putrāḥ praghātitāḥ |
te cenna praghātitāḥ syuḥ | ebhireva sahāyaiḥ kṛtsnā tena vasumatī karatale sthāpitā syāditi
|atha rājā prasenajitkosalo rajasāvacūrṇitagātro yena bhagavāṃstenopasaṃkrāntaḥ | upasaṃkramya
bhagavataḥ pādau śirasā vanditvaikānte niṣaṇṇaḥ | ekāntaniṣaṇṇaṃ rājānaṃ prasenajitaṃ
kośalaṃ bhagavānidamavocat | kutastvaṃ mahārājaitarhyāgacchasi rajasāvacūrṇita gātraḥ
| yāni tāni bhadanta rājñāṃ kṣatriyāṇāṃ mūrdhābhiṣiktānāṃ janapadairśvaryasthā (ma) vīryamanuprāptānāṃ
mahāntaṃ pṛthivīmaṇḍalamabhinirjityādhyāvasatāṃ pṛthagbhavanti rājakṛtyāni rājakaraṇīyāni
tānyahaṃ kṛtvā pariprāpya etarhyāgacchāmi rajasāvacūrṇiṃtagātraḥ | tena hi mahārāja
tvāmeva prakṣyāmi | yathā te kṣamate tathainaṃ vyākuru | tadyathā mahārāja iha te pūrvasyāṃ
diśi puruṣa āgacchecchraddhitaḥ pratyayitaḥ stheya avisaṃvādito lokasya | sa evaṃ
vadet | tato'haṃ tavaitarhyāgacchāmi pūrvasyāṃ diśi | so'haṃ tatrāprākṣam | mahāśailaṃ parvatamakhaṇḍamachidramasuṣiraṃ
susaṃvṛttamekaghanaṃ yāvacca pṛthivī yāvacca nabho'trāntare
sarvānsattvānsarvānprāṇinaḥ sarvāṇi bhūtāni sarvaṃ ca tṛṇakāṣṭhaśākhāparṇaśadamabhiniṣpeṣayannāgacchati
| yatte deva kṛtyaṃ vā karaṇīyaṃ vā tatkuruṣveti | evaṃ dakṣiṇasyāṃ paścimāyāmutarasyāṃ
diśi puruṣa āgacchet | pūrvavadyatkṛtyaṃ vā karaṇīyaṃ vā tatkuruṣveti | evaṃ
bhūpate mahārāja mahati mahābhaye pratyupasthite dāruṇe puruṣasaṃkṣaye durlabhemanuṣyapratilaṃbhe
kiṃ syāt karaṇīyam | evaṃ rūpe me bhadanta mahati mahābhaye pratyupasthite dāruṇe
puruṣasaṃkṣaye durlabhe manuṣyapratilaṃbhe kiṃ syātkaraṇīyaṃ nānyatrārthacaryāyāṃ dharmacaryāyāṃ
puṇyacaryāyāṃ kuśalacaryāyāṃ kalyāṇacaryāyāṃ buddhānāṃ ca śāsane yogamāpattum | kasmāttvaṃ
mahārāja evaṃ vadasi | evaṃ rūpe me mahati mahābhaye pūrvavadyāvatbuddhānāṃ śāsane
yogamāpattumiti | yāni tāni bhadanta rājñāṃ kṣatriyāṇāṃ mūrdhābhiṣiktānāṃ janapadaiśvaryastha
(ma) vīryamanuprāptānāṃ mahāntaṃ pṛthivīmaṇḍalamabhinirjityādhyāvasatāṃ pṛthagbhavanti
hastibhirhasti yuddhānyaśvairaśvayuddhāni rathai rathayuddhāni pattibhiḥ pattiyuddhāni mantrairmantrayuddhāni
dhanairdhanayuddhāni | tāni teṣāṃ tasminsamaye asthāmānyabalānyaparākramāṇi
yuddhāya | tasmādahamevaṃ vadāmi | evaṃ rūpe me bhadanta mahati mahābhaye pratyupasthite
pūrvavadyāvadbuddhānāṃ śāsane yogamāpattumiti | evameva mahārāja satatasamitamabhimardata
eva prāṇino jarāmaraṇam | evaṃ jarāmaraṇābhimardanena mahārāja puruṣapudgalena kiñcitsyātkaraṇīyaṃ
nānyatrārthacaryāyāḥ pūrvavadyāvadbuddhānāṃ śāsane yogamāpattumiti viditvā
tasyāṃ velāyāṃ gāthāṃ bhāṣate |yathā mahānto vipulā nabha āsādya parvatāḥ |mahāntādanusaṃyānti
niṣpīṣanto vasundharām

na tatra hastināṃ bhūmirnapattirathavājinām |na cāpi mantrayuddhena jayo labhyo dhanena vā

evaṃ jarā ca mṛtyuśca manuṣyānabhimardati |kṣatriyān brāhmaṇānvaiśyāñchūdrāṃścaṇḍālapukkasān

duḥśīlāñchīlasaṃyuktān gṛhasthāngṛhīṇastathā |daharāṃścaiva vṛddhāṃśca yathā madhyamapaurūṣān

vimardayati sarvān hi na kiñcidanurakṣati |tasmāddhi paṇḍitaḥ poṣaḥ saṃpaśyannarthamātmanaḥ
|buddhe niveśayecchraddhāṃ dharme saṃghe cāpyanuttare

sa dharmacārī kāyena vācā vāpyatha cetasā |iha cānindito bhavati pretya svarge va modate

atha rājā prasenajitkosalo bhagavato bhāṣitamabhinandyānumodya bhagavataḥ pādau śirasā vanditvotthāyāsanātprakrāntaḥ
|bhikṣavaḥ saṃśayajātāḥ sarvasaṃśayachettāraṃ buddhaṃ bhagavantaṃ
papracchuḥ | kiṃ bhadanta viśākhayā mṛgāramātrā karma kṛtam | yasya karmaṇo vipākena dvātriṃśadaṇḍāḥ
prasūtāḥ | tena dvātriṃśatputrā jātā vyāḍā vikrāntāḥ saṃvṛttā iti | bhagavānāha
praṇidhānavaśāt | kutra praṇidhānaṃ kṛtam |bhūtapūrvaṃ bhikṣavo vārāṇasyāṃ nagaryāmanyatamo
gṛhapatiḥ putraḥ kālagataḥ | tasya sā patnī nityaṃ putrābhinandinī | yadā bhagavān kāśyapaḥ
samyak saṃbuddhaḥ sakalaṃ buddhakāryaṃ kṛttvā indhanakṣayādivāgnirnirupādhiśeṣe nirvāṇadhātau
parinirvṛttaḥ | tasmiṃśca samaye vārāṇasyāṃ kṛkirnāma rājā babhūva | tena bhagavataḥ
kāśyapasya samyaksaṃbuddhasya catūratnamayastūpaḥ pratiṣṭhāpitaḥ | tatra yā sā aputrā
yuvatiḥ putrābhinandinī sā vṛddhā saṃvṛttā | tasmin stūpe parikarma kṛtvā tiṣṭhati | tayā
chandakabhikṣaṇa kṛtvā tasmin stūpe pūjā kṛtā praṇidhānaṃ ca | yanmayā bhagavataḥ kāśyapasya
samyak saṃbuddhasya (sat) kārāḥ kṛtāḥ | anena mama kuśalamūlena bahavaḥ putrā bhaveyuriti
kṛtvā prakrāntā nagaraṃ praviṣṭā tatrānyatarā strī prasūyamānā duḥkhavedanābhyāhatā virauti
| tayā aparā pṛṣṭā | kimarthameṣā virauti | tayā yathāvṛttamārocitam | sā saṃlakṣayati
| yadyahaṃ prasūtā bhaveyamahamapyevaṃvidhaṃ dukhamanubhaveyam yāvat punarapi dvātriṃśatā
goṣṭhikaistasminstūpe pūjā kṛtā | sā yuvatistatra sannihitaiva | pūjāṃ kṛtvā praṇidhānaṃ
kṛtam | anena vayaṃ kuśalamūlena mahānto'grabalinaḥ syāma | te tayā pṛṣṭāḥ | putrāḥ kiṃ
yuṣmābhiḥ praṇidhānaṃ kṛtam | te kathayanti amba idaṃ cedaṃ ca | sā kathayati | putrāḥ yadyevamahameva
yuṣmākaṃ mātā bhaveyam | te kathayanti | amba evaṃ bhavatviti | ityuktvā te prakrāntāḥ
| sā saṃlakṣayati | sā tāvatstrī ekavāraṃ prasūyamānā duḥkhavedanābhyāhatā tathā
virauti ahaṃ punardvātriṃśadvārān prasūyamānā kathaṃ kariṣyāmi iti | sā caivaṃ vikalpayati
| stūpasamīpe kukkuṭī prasūtā | sā muhūrtamātreṇa dvātriṃśadaṇḍāni prasūtā na ca virauti
| sā saṃlakṣayati | ayaṃ śobhanaprasavanopāya iti viditvā tasmin stūpe tīvreṇa prasānena
nipatya praṇidhānaṃ kartumārabdhā yatheyaṃ kukkuṭī muhūrtamātreṇa dvātriṃśadaṇḍāni prasūtā
evameva ahamapi sakṛda dvātriṃśadaṇḍāni prasūyeyeti |kiṃ manyadhve bhikṣavaḥ | yā sā vṛddhā
yuvatireṣaiva sā viśākhā | tena kālena tena samayena ye te dvātriṃśad goṣṭhikā eta eva
te dvāriṃśad viśākhāputrāḥ | yadanayā tatra praṇidhānaṃ kṛtaṃ tasya karmaṇo vipākena dvātriṃśadaṇḍāni
prasūtāni |kiṃ bhadantaṃ viśākhāputraiḥ karma kṛtaṃ yasya karmaṇo vipākena aduṣyanapakāriṇo
rājñā prasenajitā praghātitāḥ | teṣāṃ ca śirāṃsi peḍāyāṃ prakṣipya viśākhāyā
upanāmitāni | bhagavānāha | ebhireva bhikṣavaḥ karmāṇi kṛtānyupacitāni pūrvavadyāvat phalanti
khalu dehinām |bhūtapūrvaṃ bhikṣavo'nyatamasminkarvaṭake śauṇḍikaḥ prativasati | saṃbahulāścaurā
madyaṃ paryeṣamāṇāḥ tasya sakāśamupasaṃkrāntāḥ | asti madyamiti | pṛcchanti |
śauṇḍikapatnyābhihitā astīti | teṣāṃ madyaṃ dattam | avadrago nāsti | tayā vṛṣo darśitaḥ |
etaṃ praghātayata | te kathayanti | śastraṃ nāsti | tayā bandhakaṃ gṛhītam | śastraṃ dattam
| te taṃ praghātayitumārabdhāḥ | sā hanyamānaścetanāṃ puṣṇāti | yadahaṃ ghātye tatsarvamanayā
śauṇḍikapatnyā | tatropapadye'haṃ yatraiṣāṃ śirāṃsi chittvā peḍāyāṃ pūrayitvā etasyāṃ
preṣayeyamiti |kiṃ manyadhve bhikṣavaḥ | yo'sau vṛṣa eṣa evāsau rājā prasenajitkosalaḥ
tena kālena tena samayena | ye te caurā eta eva te viśākhāputrāḥ | yā sā śauṇḍika patnī eṣaiva
sā viśākhā tena kālena tena samayena (iti) vistaraḥ |buddho bhagavanrājagṛhe viharati
veṇūvane kalandakanivāpe | tena khalu samayena pañcābhijñasya ṛṣerāśramapadam | tena tasminparyaṭatā
āśramapadasya nātidūre ciṃkhale bhūpradeśe prasrāvaḥ kṛtaḥ | daivayogāttṛṣārtā
mṛgī taṃ pradeśamanuprāptā | tayāsau tṛṣṇārtayā pītaḥ strīndriyaṃ ca ghrātam | acintyaḥ sattvānāṃ
karmavipākaḥ | āpanna sattvā saṃvṛttā | yāvadapareṇa samayena tasminneva pradeśe
āgatya prasūtā | dārako jātaḥ | sā taṃ ghrātvā visabhāgasattva iti corayitvā prakrāntā | yāvattena
ṛṣiṇā tadāśramaṃ paryaṭatā sa dārako dṛṣṭaḥ | sa samanvāhartuṃ pravṛttaḥ kasyāyaṃ
putra iti | yāvatpaśyatyātmānam | tenāsau āśramapadaṃ praveśitaāpāyitaḥ poṣitaḥ saṃvardhitaḥ
| tasya mṛgasya yādṛśaṃ śiraṃ iti mṛgaśiro mṛgaśira iti saṃjñā saṃvṛttā | apareṇa samayena
sa ṛṣiḥ kālagataḥ | mṛgaśirasā kapālākoṭanī vidyā śikṣitā | sa kapālamākoṭya sarvaṃ vyākaroti
| yadi tāvatkhaṃkhaṭasvaro bhavati ūrdhvagāmī bhavati devopapattiṃ vyākaroti | atha
madhyobhavati ūrdhvagāmī bhavati manuṣyopapattiṃ vyākaroti | etatsugatinimittam | (atha)
durgati nimittam | yadi tāvadgadgadasvaro bhavati adhogāmībhavati narakopapattiṃ vyākaroti
| atha madhyasvaro bhavati adhogāmī bhavati tiryagupapattim | atha mṛdusvaro'dhogāmī bhavati
pretopapattim |tato bhagavatā tasya vinayakālaṃ jñātvā āyuṣmānānanda uktaḥ | gacchānanda
catvāri śirāṃsyādhāya srota āpannasya sakṛdāgāmino'nāgāmino'rhataśceti | evaṃ bhadantetyāyuṣmānānando
bhagavataḥ pratiśrutaḥ | catvāri śirāṃsyādhāya tasya ṛṣeḥ sakāśaṃ gataḥ |
vyākuruṣveti | sa srota āpannasyeti kapālamākoṭya kathayatyayaṃ deveṣupapannaḥ | sakdāgāmino'pyevameva
| anāgāmino'pyevameva | arhataḥ kapālamākoṭya viṣayaṃ na jānāti na vijānāti
| tasyaitadabhavat | bhraṣṭo'smi tasmādupadeśataḥ kim | athavā na cāryakule prasūtaḥ | kiṃ
vā nimittāni na tādṛśāni yenāsya na jānāmi taṃ hi pracāram | āyuṣmānānandaḥ kathayati |
na sarvavidyāsu kṛtaśramastvaṃ yenāsya jānāsi taṃ hi pracāram adhīṣva ttāvannikhilāṃ vidyām
lokasya paścādvayapadekṣyasi tvamiti | mṛgaśirāḥ kathayati | asti kaścittvayā sarvavidyāsu
kṛtāvī dṛṣṭaḥ | sa kathayati | asti | tathāgato'rhatsamyak saṃbuddhaḥ sarvavidyānāṃ pāraṃgataḥ
| atha mṛgaśirā yena bhagavāṃstenopasaṃkrāntaḥ | upasaṃkramya bhagavantamidamavocat
|tiryakpretamanuṣyadevaniraye jānāsi jantorgatimśiṣṭaṃ nopalabhe ca sattvacaritaṃ vidyāparādhe
sati |ācakṣva tribhavārṇavasya mahato vistīrṇapāraṃ prabhokiṃ tatsarvaparapravādivijaya
śiṣṭaṃ na vijñāyate

iti ||bhagavānāha |ayoghanahatasyaiva jvalato jātavedasaḥanupūrvopaśāntasya yathā na jñāyate
gatiḥ |tathā samyag vimuktānāṃ kāmapaṅkaughatāriṇāmprajñaptaṃ vā gatirnāsti prāptānāmacalaṃ
padam

iti ||evamukte mṛgaśirā bhagavantamidamavocat | labheyāhaṃ bhadanta svākhyāte dharmavinaye pravrajyāmupasaṃpadaṃ
bhikṣubhāvaṃ careyamahaṃ bhagavato'ntike brahmacaryamiti | tato bhagavatā
pravrājita upasaṃpāditaḥ | pravrājyopasaṃpādya yathābhiramyaṃ rājagṛhe bihṛtya yena śrāvastī
tena cārikāṃ prakrāntaḥ | anupūrveṇa cārikāṃ caran śrāvastīmanuprāptaḥ | śrāvastyāṃ
viharati pūrvārāme mṛgāramātuḥ prāsāde | abhyavakāśe caṃkramyamāṇena nakṣatrāṇi viparītāni
dṛṣṭāni | dṛṣṭvā ca punarāyuṣmantaṃ mṛgaśira (sa) māmantrayate | samanvāhara mṛgaśiraḥ
kiyaccireṇa devo varṣiṣyatīti | sa kathayati | naṣṭo'yaṃ bhadanta lokaḥ pranaṣṭo'yam | yathā
nakṣatrāṇi vyavasthitāni dvādaśabhirvarṣaiḥ | bhagavatā nakṣatrāṇi samānyadhiṣṭhāyoktaḥ
| punarjānīṣveti | sa kathayati | ṣaḍbhirvarṣairevam | bhagavatā punaḥ paryanuyukto bravīti
| pañcabhirvarṣaiḥ | evaṃ yāvatsaprabhirdivasairiti | tatra bhagavān bhikṣūnāmantrayatesma
| śayanāsanaṃ bhikṣavaśchanne gopayata | adyaiva śalabhasaṃnipātena devo varṣiṣyati |
tatraye snāsyanti teṣāmutpādagaṃḍapiṭakāni na bhaviṣyantīti | iti hi mṛgaśiro nakṣatrāṇi capalāni
caṃcalānyanavasthāyīni | jīvitamapi caṃcalamanavasthitamityevamuktaḥ | mṛgaśirā bhagavato'bhiprasannaḥ
| tathābhiprasannena cārhatvaṃ sākṣātkṛtam | tato vimuktiprītisukha saṃvedī
gāthāṃ bhāṣate |gatirmṛgāṇāṃ pavanamākāśaṃ pakṣiṇāṃ gatiḥ |gatirvirāgiṇāṃ dharmo nirvāṇaṃ
gatirarhatām

iti ||aśraṣīdviśākhā mṛgāramātā bhagavān kosaleṣu janapadeṣu cārikāṃ caran śrāvastīmanuprāptaḥ
śrāvastyāṃ viharatyasmākamevārāma iti | śrutvā ca punaryena bhagavāṃstenopasaṃkrāntā |
upasaṃkramya bhagavataḥ pādau śirasā vanditvaikānte niṣaṇṇā | ekānte niṣaṇṇāṃ viśākhāṃ mṛgāramātaraṃ
bhagavāndharmyayā kathayā sandarśayati pūrvavadyāvat saṃpraharṣya tūṣṇīm | atha
viśākhā mṛgāramātā utthāyāsanādyena bhagavāṃstenāñjaliṃ praṇamya bhagavantamidamavocat |
adhivāsayatu me bhagavān śvo'ntargṛhe bhaktena sārdhaṃ bhikṣusaṃgheneti | adhivāsayati | bhagavānpūrvavadyāvadudakamaṇiṃ
pratiṣṭhāpya | bhagavataḥ preṣyadārikayā kālārocikayā kālamārocayati
| yāvadasau preṣyadārikā pūrvārāmaṃ gatvā paśyati bhikṣūn kavāṭa vivareṇa nagnānsnāyinaḥ
| dṛṣṭvā ca punaḥ saṃlakṣayati | nūnamāryakāḥ prakrāntāḥ | ebhiḥ putramoṭikā putrairājīvikairayaṃ
vihāro'vaṣṭabdha iti | sā tvaritatvaritamāgatya kathayati | yat khalvārye
jānīyā āryāḥ prakrāntāḥ | putra moṭikāputrairājīvakairasau vihāro'vaṣṭabdha iti | viśākhā
saṃlakṣayati | asthānamanavakāśo yadbhagavānadhivāsyābhuiktvā prakramiṣyati | nūnamanayā
bhikṣavo vinagnā dṛṣṭāiti | tayānyaḥ kālārocakaḥ puruṣaḥ preṣitaḥ | samayo bhadanta sajjaṃ
bhaktaṃ yasye dānīṃ bhagavānkālaṃ manyata iti pūrvavadyāvad bhuktavantaṃ viditvā dhautahastamapanītapātram
| vṛddhānte niṣadya bhagavantamidamavocat | icchāmyahaṃ bhadanta aṣṭau mahādānāni
prajñāpayitum | āgantuke dānaṃ gamike dānaṃ glāne dānaṃ glānopasthāyike dānaṃ dhruvaṃ
yuvāguṃ dhruvaṃ bhaiṣajyaṃ bhikṣūṇāṃ varṣāśāṭīcīvaraṃ bhikṣuṇīnāṃ codakaśāṭikāmiti |
bhagavānāha | kiṃ punastad viśākhe ānuśaṃsaṃ samanupabhyantī āgantuke dānaṃ dadāsi | āgantuko
bhadanda bhikṣurna gocarakuśalo bhavati na vīthīkuśalaḥ | sa madīyaṃ piṇḍapātaṃ paribhujya
gocarakuśalo bhaviṣyati vīthī kuśalaśca | sādhu sādhu viśākhe gatametat | kimarthaṃ
samanupaśyantī gamikadānaṃ dadāsi | gamiko bhadanta bhikṣuḥ piṇḍapātaṃ paryeṣamāṇaḥ sārthātparibhṛśyate
| yūthaparibhraṣṭo vihanyate | sa madīyaṃ piṇḍapātaṃ paribhujya sārthānna paribhṛśyate
| nāpi yūthaparibhraṣṭo vihanyate | sādhu śādhu viśākhe etadapi gatam | kimarthavaśaṃ
samanupaśyantī glāne dānaṃ dadāsi | glāno bhadanta bhikṣuḥ piṇḍapātaṃ paryeṣamāṇaḥ
klāmedvā kālaṃ va kuryāt | sa madīyaṃ piṇḍapātaṃ paribhujya glānyādutthāsyati | sukhasparśaṃ
vihariṣyati | sādhu sādhu viśākhe etadapi gatam | kimarthavaśaṃ samanupaśthantī glānopasthāyike
dānaṃ dadāsi | glānopasthāyiko bhadanta bhikṣurātmārthaṃ piṇḍakaṃ paryeṣamāṇo glānasya
kṛtyaṃ hāpayati | sa madīyaṃ piṇḍapātaṃ paribhujya saṃpādayiṣyati | sādhu sādhu viśākhe
etadapi gatam | kimarthavaśaṃ samanupaśyantī saṃghe dhruvayavāguṃ dadāsi | santi bhadanta
bhagavataḥ śrāvakā dīptāgnayo mandāgnayaśca | tatra ye mandāgnayasteṣāmagnisaṃrakṣaṇaṃ
ye tu dīptāgnayasteṣāṃ valopacayaḥ | sādhu sādhu sādhu viśākhe | etadapi gatam | kimarthavaśaṃ
samanupaśyantī saṃghe dhruvamaiṣajyaṃ dadāsi | santi bhadanta bhagavataḥ śrāvakā bahvābādhāḥ
(svalpābādhāśca) tatra ye bāhvābādhāsteṣāṃ kṛtameva tāvat | ye tvalpābādhāste parimujya
bhūyasyā mātrayā sukhasparśaṃ vihariṣyanti | sādhu sādhu viśākhe etadapi gatam | kimarthavaśaṃ
samanupaśyantī bhikṣuṇāṃ varṣāśāṭī cīvaraṃ dadāsi | adyaiva mayā bhadanta preṣyadārikā
kālārocikā preṣitā | tayā bhikṣavo dṛṣṭā nagnāḥ snātum | sā me āgatya kathayati |
āryakāḥ prakrāntāḥ putramoṭikā putrairājīvikairvihāro'vaṣṭabdha iti | te madīyena varṣāśāṭīcīvareṇa
guptāḥ snāsyanti | sādhu sādhu viśākhe etadapi gatam | kimarthavaśaṃ samanupaśyantī
bhikṣuṇīnāmudakaśāṭikāṃ dadāsi | eko'yaṃ bhadanta samayaḥ saṃbahulāśca bhikṣuṇyo'jiravatyāṃ
nagnāḥ snānti | tā gṛhiṇyo vipuṣpya vipuṣpya bhikṣuṇīnāmaṅgulyagreṇa guhyasthānānyupadarśayanti
| tāḥ upadarśyamānāḥ mudguvo bhavanti | madīyayā tu udaka śāṭikayā tā guptāḥ
snāsyanti | sādhu sādhu viśākhe yāni tvayā aṣṭau puṇyakriyāvastūni samākhyātāni saṃdṛśyante
etāni | saptasvaupadhike (ṣu) puṇyakriyāvastuṣvantargatānyetāni | saptasvaupadhikeṣu puṇyakriyāvastuṣu
(nu) labhyaṃ puṇyasya pramāṇamudrahītumetāvatpuṇyaṃ vā puṇyaphalaṃ vā puṇyaphalavipāki
veti | apitu bahutvāt puṇyasya mahāpuṇyaḥ puṇyaskandha iti saṃkhyāṃ gacchati |idaṃ
cāhaṃ bhadanta śroṣyāmi | amuko bhikṣuḥ sa bhagavatā pratipadyeva vyākṛtaḥ | eṣo'pi bhikṣustrayāṇāṃ
saṃyojanānāṃ prahāṇāt srota āpanno bhavatyavinipātadharmo niyataṃ saṃbodhiparāyaṇaḥ
saptakṛtvo bhavaparamāḥ saptakṛtvo devāṃśca saṃghāyya saṃsṛtya duḥkhasyāntaṃ karisyatīti
| sa kadācit śrāvastīmāgamiṣyati punaśca gamiṣyati | sa madīyamāgantukabhaktaṃ pūrvavadyāvadvarṣāśāṭīcīvaraṃ
paribhokṣyati | bhikṣuṇī ca yāvadudakaśāṭikāmiti | śrutvā ca punaradhigamiṣyāmi
prītiprāmodyamudāraṃ kuśalaṃ naiṣkramyopasaṃhitam | amuko bhikṣuḥ bhagavatā
vyākṛtaḥ | eṣa bhikṣustrayāṇāṃ saṃyojanānāṃ prahāṇādrāgadveṣamohānāṃ ca tanutvātsakṛdāgāmī
bhaviṣyati | sakṛdimaṃ lokamāgatya duḥkhasyāntaṃ kariṣyatīti | so'pi kadācit śrāvastīmāgamiṣyati
| sa madīyamāgantukabhaktaṃ pūrvavadyāvat varṣāśāṭūīcīvaram bhikṣuṇī codakaśāṭikāmiti
| śrutvā ca punaradhigamiṣyāmi prītiprāmodyamudāraṃ kuśalaṃ naiṣkramyopasaṃhitam |
amuko bhikṣuḥ sa bhagavatā vyākṛtaḥ | eṣa bhikṣūḥ paṃcānāmavarabhāgīyānāṃ saṃyojanānāṃ prahāṇādanāgāmi
bhaviṣyatyanāgantā punarimaṃ lokamiti | so'pi kadācit śrāvastīmāgamiṣyati punaśca
gamiṣyati | sa madīyamāgantukabhaktaṃ pūrvavadyāvadvarṣāśāṭīcīvaraṃ bhikṣuṇī codakaśāṭikāmiti
| śrutvā ca punaradhigamiṣyāmi protiprāmodyamudāraṃ kuśalaṃ naiṣkramyopasaṃhitam
| amuko bhikṣuḥ sa bhagavatā vyākṛtaḥ | eṣa bhikṣuḥ sarvakleśaprahāṇādarhatvaṃ sākṣātkṛtvā
nirupadhiśeṣe nirvāṇadhātau pravekṣyatīti | so'pi kadācit śrāvastīmāgamiṣyati punaśca gamiṣyati
| sa madīyamāgantukabhaktaṃ pūrvavadyāvadvarṣāśāṭīcīvaraṃ bhikṣuṇo codakaśāṭikāmiti
| śrutvā punaradhigamiṣyāmi prītipramodyamudāraṃ kuśalaṃ naiṣkramyopasaṃhitam | atha bhagavān
viśākhāṃ mṛgāramātaraṃ dharmyayā kathayā saṃdarśya samādāpya samuttejya saṃpraharṣyotthāyāsanātprakrāntaḥ
|atha bhagavān yathābhiramyaṃ śrāvastyāṃ viharati | yena vaiśālī tena
cārikāṃ prakrāntaḥ | anupūrveṇa cārikāṃ caranvaiśālīmanuprāptaḥ | vaiśālyāṃ viharati markaṭahradatīre
kūṭāgāraśālāyām | atha bhagavān pūrvāhṇe nivāsya pātracīvaramādāya vaiśālīṃ piṇḍāya
prāvikṣat | tena khalu samayena saṃbahulā bhikṣava ārāmadvāre aśucimrakṣitāni śayanāsanāni
śocayantyātāpayanti praviṣajanti | adrākṣīdbhagavān saṃbahulānbhikṣūn ārāmadvāre aśucimrakṣitāni
śayanāsanāni śocayata ātapayataḥ praviṣajataḥ | dṛṣṭvā ca punarasyaitadabhavat
| yadapi śrāddhā brāhmaṇagṛhapatayaḥ prapīḍya prapīḍyatvaṅmāṃsaśoṇitaṃ dānāni dadati puṇyāni
kurvanti tadapi bhikṣavo mātrayā pratisaṃkhyāya paribhujanta iti viditvā vaiśālīṃ piṇḍāya
caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratiśāmayya
pādau prakṣālya vihāraṃ prāvikṣat pratisaṃlayanāya | atha bhagavān sāyāhne pratisaṃlayanād
vyutthāya purastād bhikṣusaṃghasya prajñapta evāsane niṣaṇṇaḥ | niṣadya bhagavān bhikṣunāmantrayate
sma | ihāhaṃ bhikṣavaḥ pūrvāhṇe nivāsya pātracīvaramādāya vaiśālīṃ piṇḍāya prāvikṣam
| adrākṣamahaṃ bhikṣavaḥ saṃbahulānbhikṣūnārāmadvāre aśucimrakṣitāni śayanāsanāni
śocayata ātapayataḥ praviṣajataḥ | dṛṣṭvā ca punarme etadabhavat | yadapi śrāddhā brāhmaṇagṛhapatayaḥ
prapīḍya prapīdya tvaṅmāṃsaśoṇitaṃ dānāni dadati puṇyāni kurvanti tadapi bhikṣavo
mātrayā pratisaṃkhyāya paribhuñjate | sādhu bhikṣavaḥ śraddhādeyasya mātrā paribhojitāyāḥ
kāla (pari) bhojitāyā vīciparibhojitāyāḥ saṃkhyāparibhojitāyā mitaparibhojitāyāḥ | atha
bhagavāñchraddhādeyasya mātrādiparibhojitānāṃ varṇaṃ bhāṣitvā bhikṣūṇāmantrayate sma | tasmāttarhi
bhikṣavo na vinā pratyāstaraṇena sāṃdhikaṃ śayanāsanaṃ paribhoktavyamaśucimrakṣitaṃ
śayanāsanaṃ ca | tatkṣaṇādeva śocayitavyamanyathā sātisāraḥ |atha bhagavānpūrvāhṇe nivāsya
pātracīvaramādāya vaiśālīṃ piṇḍāya prāvikṣadāyuṣmatānandena paścācchramaṇena | adrākṣīd
bhagavānanyataraṃ puruṣaṃ kālakapṛṣṭham | dūrādeva dṛṣṭvā ca punarāṣyumantamānandamāmantrayate
| paśyasi tvamānanda etaṃ puruṣaṃ kālakapṛṣṭham | evaṃ bhadanta | eṣa ānanda puruṣaḥ
kāśyapasya samyak saṃbuddhasya pravacane pravrajita āsīt | tatrānena sāṃdhikaṃ śayanāsanaṃ
kalyapratyāstaraṇena malapratyāstaraṇena paṭṭikāṃ surucikāṃ loḍhakaṃ kṛtvā paribhuktam
| tasya karmaṇo vipākena pañcajanmaśatāni kālakapṛṣṭho jātaḥ | yāvadetarhyapi kālakapṛṣṭho
jāta iti | viditvā vaiśālīṃ piṇḍāya caritvā pūrvavadyāvatpratisaṃlayanād vyutthāya purastādbhikṣusaṃghasya
prajñapta evāsane niṣaṇṇaḥ | niṣadya bhagavān bhikṣunāmāṃtrayate sma |
adyāhaṃ bhikṣavaḥ pūrvāhṇe nivāsya pātracīvaramādāya vaiśālīṃ piṇḍāya praviṣṭaḥ | tatrāhamadrākṣaṃ
puruṣaṃ kālakapṛṣṭham | sa kāśyapasya samyak saṃbuddhasya pravacane bhikṣurāsīt
| tatrānena sāṃdhikaṃ śayanāsanaṃ kalpapratyāstaraṇena pūrvavadyāvatpañca janmaśatāni kālaka
pṛṣṭho jātaḥ | tasmāttarhi bhikṣavodyāgreṇa na bhikṣuṇā kalpapratyāstaraṇena sāṃghikaṃ
śayanāsanaṃ paribhoktavyam | paribhuṃkte | sātisāraḥ | api tu dvābhyāṃ pratyāstaraṇābhyāṃ
paribhoktavyaṃ ghanena vā ekapuṭena | pailottike na vā dvipuṭena |bhīkṣavaścitropacitrāṇi
pratyāstaraṇāni dhārayanti dīrghadaśāni | brāhmaṇagṛhapatayo'vadhyāyanti kṣipanti vivācayanti
| bhagavānāha | nīlaṃ kardamaṃ kaṣāyaṃ vā pratyāstaraṇam śastralūnaṃ kṛtvā dhārayitavyam
| anyathā sātisāraḥ |(bhikṣavaḥ kaṇḍūro) geṇa bādhyante | tasya cīvarakāṇi pūyaśoṇiyopaliptāni
durgandhitāni mākṣikākīrṇāni | sa piṇḍapātaṃ praviṣṭaḥ | taṃ dṛṣṭvā brāhmaṇagṛhapatayo'vadhyāyanti
kṣipanti vivācayanti | etatprakaraṇaṃ bhikṣavo bhagavata ārocayanti | bhagavānāha
| tasmādanujānāmi | kaṇḍūpracchādanaṃ dhārayitavyam | pañcabhiḥ ṣaḍbhirvā divasaiḥ
śocayitavyam | anyathā sātisāraḥ |bhikṣavaḥ kuṣṭharogeṇa bādhyante | te sāṃdhikāni śayanāsanāni
paribhuñjate | prāsādeṣu puṣkariṇyāṃ dvārakoṣṭhake pariṣaṇḍāyāṃ caṃkrameṣu saṃsthānavṛkṣeṣu
tiṣṭhanti | durgandhāna makṣikābhirākīrṇān tāndṛṣṭvā brāhmaṇagṛhapatayo'vadhyāyanti
kṣipanti vivācayanti | etatprakaraṇaṃ bhikṣavo bhagavata ārocayanti | bhagavānāha | kuṣṭharogābhibhūtasyāhaṃ
bhikṣavo bhikṣorāsamudācārikāndharmānprajñāpayiṣyāmi | kuṣṭharogābhibhūtena
bhikṣuṇā sāṃdhikaṃ śayanāsanaṃ laya naṃ ca na paribhoktavyam | prāsādādiṣu yathāparikīrtiteṣu
sthāneṣu sthātavyam | sāṃdhikī prasrāvakuṭī varcaḥkuṭīḥ ca na praveṣṭavyā | pratigupte
sthāne saṃghena tasya vāso devaḥ | upasthānaṃ ca kartavyam | kuṣṭharogābhibhūto
bhikṣuryathāprajñaptānāsamudācārikāndharmānna samādāya vartate saṃgho vā sātisāro bhavati
|āyuṣmānudālī buddhaṃ bhagavantaṃ pṛcchati | labhyaṃ bhadantaṃ sugatacīvaramatirekacīvarakalpena
dhārayitum | na labhyamudālin | labhyaṃ bhadanta kauśeyaṃ cīvaraṃ tricīvarādhīṣṭhānena
atirekacīvarādhiṣṭhānena dhārayitum | labhyamudālin yatheṣṭhataḥ | evaṃ pūrṇakaṃ śāṇakaṃ
labhyam | uddānam |bhāṅgeyaṃ keśacīvaraṃ nāgnyaṃ keśalucanaṃparṇaśāṭīm |ajinaṃ sāntarottaraṃ
tirīṭimaṅganīlakam

śrāvastyāṃ ṣidānam | athānyatamo bhikṣuryena bhagavāṃstenopasaṃkrāntaḥ | upasaṃkramya bhagvataḥ
pādau śirasā vanditvaikānte asthāt | ekāntasthitaḥ sa bhikṣurbhagavantamidamavocat | icchāmyahaṃ
bhadanta bhāṅgeyaṃ cīvaraṃ dhārayitum | bhagavānāha | tīrthikadhvaja eṣa mohapuruṣaḥ
yaduta bhāṅgeya cīvaram | tasmānna bhikṣuṇā bhāṅgeyaṃ cīvaraṃ dhārayitavyam | dhārayati
| sātisāro bhavati |aparo bhikṣurgatvā bhagavantamidamavocat | icchāmyahaṃ bhadanta keśacīvaraṃ
dhārayitum | bhagavānāha | tīrthikadhvaja eṣa mohapuruṣaḥ | pūrvavadyāvatsātisāro
bhavati |aparo bhikṣurbhagavantamidamavocat | icchāmyahaṃ bhadamtaṃ nāgnyaṃ samādātum |
bhagavānāha | tīrthikadhvaja eṣa mohapuruṣaḥ yaduta nāgnyam | api tu tricīvaraṃ mayānujñātaṃ
kimarthaṃ nāgnyaṃ samādadāsi | tasmānna bhikṣuṇa nāgnyaṃ samādātavyam | samādadāti | āpadyate
sthūlātyayaḥ | atha sa bhikṣurnāgnyamalabhamānaḥ śikṣāṃ pratyākhyāya hānāyāvṛttaḥ bhikṣavaḥ
saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ | paśya bhadantāsau
bhikṣurnāgnyamalabhamānaḥ śikṣāṃ pratyākhyāta hānāyāvṛttaḥ | bhagavānāha | na bhikṣava
etarhi yathā atīte'pyadhvani ahrīkyadoṣād dārikāṃ na labdhavāṃstacchrūyatām |bhūtapūrvaṃ
bhikṣavo dhṛtarāṣṭro nāma haṃsarājo babhūva | tasya duhitā svayaṃvarāvatīrṇā | śrutvā nānādigdeśanivāsinaḥ
pakṣiṇaḥ sannipatitāḥ | ekaikaḥ saṃlakṣayati māṃ varayiṣyatīti | tayā dārikayā
mayūro dṛṣṭaḥ | sā kathayati | eṣa mama bharteti | tasyāparaiḥ samākhyātam | tvamanayā
vṛta iti | sa kalāpaṃ pūrvīkṛtya nartitumārabdhaḥ | sa dhṛtarāṣṭreṇa dṛṣṭaḥ | kathayati
| kimarthamayaṃ nṛtyatīti | aparaiḥ samākhyātam | tava duhitā vṛtā iti | sa kathayati |
hrīvyapatrāpyaviyukto'yaṃ nāhamasmai duhitaraṃ dadāmīti | sa śrutvā mayūro dhṛtarāṣṭrasakāśaṃ
gatvā gāthāṃ bhāṣate |svaro manojño ruciraśca varṇo vyāmapramāṇāni ca varhakāṇi |grīvā
ca vaidūryamaṇeḥ samānā dadāsi kasmānna bhavān sutāṃ me

dhṛtarāṣṭraḥ prāha |svaro manojño ruciraśca varṇo vyāmapramāṇāni ca varhakāṇi |grīvā ca vaidūryamaṇeḥ
samānā ahrīkyadoṣāttu na te dadāmi

iti ||kiṃ manyadhe bhikṣavaḥ | yo'sau mayūraḥ eṣa evāsau bhikṣustena kālena tena samayena |
tadāpyeṣa ahrīkyadoṣād dārikāmalabhamāno duḥkhī durmanā pakṣigaṇamadhyādavakrāntaḥ | etarhyapyasau
nāgnyamalabhamāno duḥkhī durmanā bhikṣusaṃghamadhyātprakrāntaḥ |aparo'pi bhikṣurbhagavantamidamavocat
| icchāmyahaṃ bhadanta keśān luṃcitum | bhagavānāha | muṇḍanaṃ mayā samanujñātam
| kasmāttvaṃ keśān luṃcasi | tīrthikadhṛta eṣa mohapuruṣaḥ yaduta keśaluṃcanam
| tasmānna hi bhikṣuṇā keśā luṃcitavyāḥ | luṃcati | satisāro bhavati |aparo'pi bhikṣurbhagavantamidamavocat
| icchāmyahaṃ bhadanta parṇaśāṭikāṃ dhārayitum | bhagavānāha | tīrthikadhṛtametanmohapuruṣaḥ
| pūrvavadyāvatsārisāro bhavati |aparo'pi bhikṣurbhagavantamidamavocat
| icchāmyahaṃ bhadanta ajinaṃ dhārayitum | bhagavānāha | tīrthikadhvajametanmohapuruṣaḥ
yaduta ajinam | dhārayati pūrvavadyāvatsātisāro bhavati |aparo'pi bhirkṣurbhagavantamidamavocat
| icchāmyahaṃ bhadanta sāntarottareṇa cīvareṇa yāpayitum | tricīvaraṃ mayā mohapuruṣa
samanujñātam | kasmāttvaṃ sāntarottareṇa yāpayasi | tasmānna bhikṣuṇā sāntarottareṇa cīvareṇa
yāpayitavyam | yāpayati | sātisāro bhavati |aparo'pi bhikṣurbhagavantamidamavocat |
icchāmyahaṃ bhadanta tirīṭīṃ dhārayitum | tirīṭi iti valkalaḥ | bhagavānāha | tīrthikadhvaja
eṣa pūrvavadyāvat sātisāro bhavati |aparo'pi bhikṣurbhagavantamidamavocat | icchāmyahaṃ
bhadanta aṃganāḍikāṃ dhārayitum | bhagavānāha | āgārikadharmastarhyeṣāho mohapuruṣa yadutāṅganāḍi
(kā) | pūrvavadyāvatsātisāro bhavati |aparo'pi bhikṣurbhagavantamidamavocat | icchāmyahaṃ
bhadanta sarvanīlaṃ cīvaraṃ dhārayitum | bhagavānāha | āgārikā hyenaṃ dhārayanti
tasmānna bhikṣuṇā sarvanīlaṃ cīvaraṃ dhārayitavyam | pūrvavadyāvat sātisāro bhavati | evaṃ
sarvapītaṃ sarvalohitamavadātaṃ na kalpayatyeva |uddānam |dīrghadaśaṃ channadaśaṃ kambukoṣṇīṣaveṣṭanam
|kūtapamuṣṭrakambalaṃ plīhakānandaḥ sāntarottaram

aparo'pi bhikṣurbhagavantamidamavocat | icchāmyahaṃ bhadanta dīrghadaśaṃ cīvaraṃ dhārayitum
| bhagavānāha | tīrthikadhvajaḥ pūrvavadyāvat sātisāro bhavati |aparo'pi bhikṣurbhagavantamidamavocat
| icchāmyahaṃ bhadanta channadaśaṃ cīvaraṃ dhārayitum | bhagavānāha | tīrthikadhvaja
eṣa mohapuruṣa pūrvavadyāvat sārisāro bhavati |aparo'pi bhikṣurbhagavantamidamavocat
| icchāmyahaṃ kambukaṃ dhārayitum | bhagavānāha | āgārikadhvaja eṣa mohapurusaḥ pūrvavadyāvat
sātisāro bhavati |aparo'pi bhikṣurbhagavantamidamavocat | icchāmyahaṃ bhadanta uṣṇīṣaṃ
dhārayitum | bhagavānāha | āgārikadhvaja eṣa mohapuruṣaḥ pūrvavadyāvat sātisāri bhavati
|aparo'pi bhikṣurbhagavantamidamavocat | icchāmyahaṃ bhadanta śiroveṣṭanaṃ dhārayitum | bhagavānāha
| āgārikadhvaja eṣa mohapuruṣaḥ pūrvavadyāvat sātisāro bhavati |aparo'pi bhikṣurbhagavantamidamavocat
| icchāmyahaṃ bhadanta kutapaṃ dhārayitum | bhagavānāha | āgārikadhvaja
eṣaḥ pūrvavat sārisāro bhavati |aparo'pi bhikṣurbhagavantamidamavocat | icchāmyahaṃ bhadanta
uṣṭrakambalaṃ dhārayitum | bhagavānāha | āgārikadhvaja eṣaḥ pūrvavadyāvat sātisāro
bhavati |āyuṣmān plīhakānandaḥ anyatamasminnabhikṣuke āvāse akavāṭake varṣā upagataḥ | tasya
bahirnigatasya saṃghāṭyupahṛtā | etadyāvadbhagavānāha | na bhikṣuṇā abhikṣuke āvāse akavāṭake
varṣā upagantavyam | na ca vinā saṃghāṭyā kkacid gantavyā | gacchati | sātisāro bhavati
|āyuṣmān plīhakānando glānaḥ | tasyāyuṣmānānando glānopasthāyakaḥ | devaśca varṣitumārabdhaḥ
| sa notsahate saṃghāṭīṃ prāvṛtya gantum | bhagavānāha | sāntarottareṇa gantavyam
|api tu saṃghāṭyā paṃcopanikṣepaṇakalpā | sabhikṣuka āvāsaḥ sakavāṭaḥ | devo varṣati | varṣāśaṅke
ca | nadīpāraṃ vā gantukāmo bhavati | āstīrṇaḥ kaṭhina āvāso bhavati | saṃghena sammatirdattā
bhavati |antaroddānam |vārṣika-śramaṇoddeśā utpādenāpi ca dvayam |kulopakāśca
kaukṛtyaṃ saṃghalābhena tasya tat

uktaṃ bhagavatā bhikṣūṇāṃ cīvarapāto deya iti | bhikṣavaḥ saṃghapravārita eva janapade cārikāṃ
prakrāmanti | teṣāṃ na kaścillābhaṃ gṛhṇāti | bhagavānāha | bhikṣumavalokayitvā gantavyaṃ
yo'sya lābhaṃ gṛhṇāti | apare'pi bhikṣava anavalokitā evaṃ gṛhṇanti | bhikṣūṇāṃ parasparaṃ
virodho bhavati | bhagavānāha | na bhikṣuṇā anavalokitena lābho grahītavyaḥ | gṛhṇāti
| sātisāro bhavati | apare'pi bhikṣavaḥ avalokitā api pratijñāya na gṛhṇanti | bhagavānāha
| te sarvaṃ dāpyāḥ | śrāmaṇerāṇāṃ prakrāntānāṃ na kaścillābhaṃ gṛhṇāti | bhagavānāha | teṣāmācāryopādhyāyairgrahītavyam
| bhikṣavaḥ kulābhaṃ bhājayanti | viprakāntānāṃ nānuprayacchanti
kulābha iti kṛtvā | bhagavānāha | ye'valokitāstairgrahītavyam | apare'navalokyaiva gatāḥ
| teṣāṃ na kaścit gṛhṇāti | bhikṣavaḥ kaukṛtyena na gṛhṇanti | bhagavānāha | mrahītavyam
| nātra kaukṛtyaṃ karaṇīyam | aparaṃ naiva śakyate bhājayitumalpaṃ kṛtvā | bhagavānāha
| anyena miśrīkṛtya vihārasthairbhājayitavyam | nātra kaukṛtyaṃ karaṇīyam | kulābhamavalokito
na gṛhṇāti | pañca paṇānupādāya sphuṭaṃ dāpayitavyam |anyatamasmin karvaṭake gṛhapatiḥ
| tena vihāraḥ kāritaḥ | tatra yadi bhikṣuśataṃ prativasati paṭakaśataṃ dadāti | evaṃ yāvadeko'pi
bhikṣuḥ prativasati paṭakaśatameva dadāti | yāvadapareṇa samayena tasminneva vihāre
dvau mahallau varṣoṣitau | tena gṛhapatinā paṭakaśataṃ preṣitam | to gṛhītvā parasparaṃ
vicārayataḥ | ekaḥ kathayati saṃghasyāyaṃ lābhaḥ pratipadyata iti | dvitīyaḥ kathayati asmākameva
prāpadyata iti | yadyeva gṛhāṇa | sa kathayati | mā parasparavirodhaḥ syāt | yāvadekenāpi
na gṛhītam | tau punarvicārayataḥ | kathamatra pratipattavyam | ekaḥ kathayati |
bhikṣavaḥ āhūyantām | taiḥ saha bhājayiṣyāmaḥ | dvitīyaḥ kathayati | evaṃ bhavatu | ko gacchatu
| yo navakaḥ | ko vastrāṇi gopāyati | yo navakaḥ | na śakyamevam yo navakaḥ sa gacchatu
yo vṛddhaḥ sa vastrāṇi gopāyatu | evaṃ bhavatu | navakaḥ śrāvastīṃ gato bhikṣuṇāmānayanāya
| ācaritaṃ ṣaḍvargikāṇām | aśūnyaṃ jetavanadvāramanyatamānyatamena ṣaḍvargikeṇa | upanando
jetavanadvāre tiṣṭhati | tenāsau dūrata eva dṛṣṭo bakākāraśirāḥ pralambabhrūḥ | sa
saṃlakṣayati | ko'pyayaṃ sthaviro bhikṣurāgacchati | pratyudgacchāmīti | sa pratyudagataḥ
| svāgataṃ svāgataṃ sthavira | vande ācārya | sa saṃlakṣayati | nāyamācāryaṃ jānīte nāpyupādhyāyam
| mahallo'yamiti viditvā kathayati | sālohita kutastvamāgacchasi | amukasmātkarvaṭakāt
| kiṃ tatra vihāraḥ | vihāraḥ | kimasau vihāra āhosvidvighātaḥ | tena yathāvṛttaṃ vistareṇa
samākhyātam | tvaṃ kimarthamāgataḥ | bhojanāya bhikṣūnnayāmi | yadyevamahameva yuṣmākamanukampārthaṃ
gacchāmi | ācārya śobhanam | upanandaḥ saṃlakṣayati | yadyayaṃ matsakāśādanyatra
gamiṣyati mahājanapratisaṃviditaṃ kariṣyati | surakṣitaḥ kartavya iti | sa tena
pratiśāmitaḥ | akālapānako dattaḥ | kathāsaṃlāpena tāvadvidhārito yāvadvikālībhūtam | śayyā
śobhanā prajñaptā | pādaśaucaṃ pādamrakṣaṇaṃ ca dattam | tāvaccāvasthito yāvanmiddhamavakrāntam
| tata upanandena sā rātriḥ kṛcchreṇātināmitā | mā mantrasrāvaḥ syāditi | tataḥ sa
rātramevotthāya sālohitamādāya tvaritatvaritaṃ saṃprasthitaḥ | anupūrveṇa karvaṭakamanuprāptaḥ
| tatastena dvitīyena sālohitena vihārasthena svāgatavādasamudācāreṇa samudācarya viśrāmitaḥ
| atha trayo'pi janā ekasmin sthāne niṣaṇṇāḥ | upanandaḥ kathayati | bhājayāmo lābhaṃ
sthavirāḥ | bhājayāmaḥ | upanandenaiko mahalla uktaḥ | sālohita tvaṃ bhājaya | sthavira
nāhaṃ bhājayāmi | kimartham | mā me pratyavāyaḥ syāt | dvitīyo'pyuktaḥ | sālohita tvaṃ
bhājaya | so'pyevameva kathayati | upanandaḥ kathayati | yuvāṃ pratyavāyabhīrukau kimicchathaḥ
| upananda ūrdhvapādovāṅmukhe narakaṃ gamiṣyatīti | upanandaḥ saṃlakṣayati | sālohitāvetau
mahallau bhettavyāviti | tatastayordhruvapracāraṃ kalpakāraṃ pṛṣṭvā ekasya sakāśamupasaṃkramya
pṛcchati | sālohita tvayātra kiṃ kṛtam | sthavira nityaṃ mayā vihāraḥ siktaḥ saṃmṛṣṭaḥ
sukumārī gomayakārṣī datteti | sālohita yadi secanena saṃmārjanena vā lābho labhyeta
upanandaḥ sarvavihārānsiñcet saṃmārjayecca | api tu yo'tra lābhaḥ saṃpannaḥ sa tasyānyasya
sālohitasyānubhāvāt | so'sminvihāre kālānukālaṃ dharmaśravaṇaṃ dadāti | dharmaśravaṇārthinyo
devatā autsukyamāpannāḥ | ye'tra lābhasampannāḥ | tatastasyānubhā (vā) dayaṃ lābhaḥ
sampannaḥ | yamasau dadāti (saḥ) grahītavyo no tu vicārayitavyaḥ | sa tenābhyāhata iti pratibhinnastūṣṇīmavasthitaḥ
| tato dvitīyasya sakāśamupasaṃkramya kathayati | sālohita tvayātra
kiṃ kṛtam | sthavira mayātra kālānukālaṃ dharmaśravaṇaṃ dattam | sālohita yadi dharmaśravaṇena
lābho labhyeta upanandastiṣṭhan gacchanniṣaṇṇo nipannaḥ sarvakālaṃ dharmaṃ deśayet
| yaḥ kaścidayaṃ lābhaḥ sampannaḥ sarvo'sau tasyānyasya sālohitasyāmubhāvāt | tenāyaṃ vihāro
nityakālaṃ siktaḥ saṃmṛṣṭaḥ sukumārī gomayakārṣītu pradattā | uktaṃ bhadanta bhagavatā
pañcānuśaṃsāḥ saṃmārjane | katame pañca | ātmanaścittaṃ prasīdati | parasya cittaṃ prasīdati
| devatā āttamanaso bhavanti | prāsādikasaṃvartanīyaṃ kuśalamūlamupacinoti | kāyasya
bhedāt sugatau svargaloke devaṣupapadyata iti | tadatra vihāre saṃmārjanena dānapatayo'bhiprasannāḥ
| devatā cāttamanasaḥ saṃvṛttāḥ | tenātra lābhasaṃpannāḥ | atastasyānubhāvādayaṃ
lābhaḥ sampannaḥ | yamasau dadāti sa grahītavyo no tu vicārayitavya iti | so'pyabhyāhataḥ
pratibhinnastūṣṇīmavasthitaḥ | tau niṣpratibhātau kṛtvā kathayati | sālohitāvastyanya upāyaḥ
| jñaptiṃ kṛtvā bhājayāmaḥ | jñaptikarmākopyamuktaṃ bhagavateti | tau pūrvamevābhyāhatau
kathayataḥ | sthavira yathecchasi tathā kuruṣveti | tata upanandena trayo bhāgāḥ kṛtāḥ
| dvayorbhāgayormadhye svayaṃ niṣaṇṇaḥ tayordvayormadhye ekaṃ bhāgaṃ sthāpayitvā jñaptiṃ
kartumārabdhaḥ | śṛṇutaṃ yuvāṃ sālohito dvo | ayamekaḥ | imau dvau | ahameka eva tattrayamityeṣā
| jñaptiḥ | tatu dvau bhāgāvātmanā gṛhītvā tayoreko dattaḥ | (tau kathayataḥ) sthavira
sa evāsmākaṃ kaliḥ saṃvṛttaḥ | tvamevāsmākaṃ bhājaya | sa bhājayitumārabdhaḥ | tatrāpyekaḥ
paṭako'tiriktaḥ | tamapyādāya paṭakānāṃ bhāraṃ baddhvā saṃprasthitaḥ | tato'nupūrveṇa
śrāvastīmanuprāptaḥ | bhikṣubhirdṛṣṭa uktaśca | bhadantopananda kastvayā paścācchirāśayano
dṛṣṭaḥ | tena yathāvṛttaṃ vistareṇa samākhyātam | te kathayanti | kalpate tavaivaṃ kartum
| amitrāṇāṃ pādaṃ gale dattvā etatprakaraṇaṃ bhikṣavo bhagavata ārocayanti | bhagavān saṃlakṣayati
| yaḥ kaścidādīnavo bhikṣavaḥ parakīye lābhe sannipatati| tasmānna bhikṣuṇā parakīye
lābhe sannipatitavyam | sannipatati | sātisāro bhavati | bhikṣavaḥ saṃśayajātāḥ sarvasaṃśayacchetāraṃ
buddhaṃ bhagavantaṃ pṛcchanti | paśya bhadanta āyuṣmatā upanandena tanmahalladvayaṃ
dharmamukhikayā vyaṃsitam | bhagavānāha | na bhikṣava etarhi yathā atīte'pyadhvanyanena
mahalladvayaṃ vyaṃsitam | tacchrūyatām |bhūtapūrvaṃ bhikṣavo'nyatamasminnadītīre
udradvayaṃ prativasati | tadyada jalena gacchati tadā matsyāḥ sthalamabhiruhanti | yadā tu
sthalena gacchati tadā matsyāḥ jale nipatanti | na kiñcidaghaṃ sādhayanti | tatastaiḥ sāmīciḥ
kṛtāḥ | eko'smākaṃ jalena gacchatu dvitīyaḥ sthalena | yatsaṃpadyate tadasmāt sāmānyamiti
| tatraiko jalena saṃprasthito dvitīyaḥ sthalena | tatra ye jalasthena matsyāḥ saṃtrāsitāḥ
sthalamabhirohanti | tānsthalasthaḥ praghātayati jalasthāñjalastha eva | yāvanmatsyānāṃ
mahānurāśiḥ saṃvṛttaḥ | ekaḥ kathayati | tvaṃ bhājaya | dvitīyaḥ kathayati | nāhaṃ bhājayāmi
| kimartham | mā me pratyavāyaḥ syāt so'pi kathayati | yadyapyevaṃ mamāpyeva eṣa doṣaḥ
| tau cintāparau vyavasthitau | yāvat pūrṇamukho nāma śṛgālastayoḥ sakāśamupasaṃkrāntaḥ
| sa kathayato | bhāgineyau kiṃ cintāparau tiṣṭhataḥ | mātula asmākaṃ matsyāḥ sampannāḥ
| kiṃ na bhājayathaḥ | mātula pratyavāyabhayāt | yuvāṃ pratyavāyabhīrukau kimicchathaḥ |
pūrṇamukha urdhvapādo'vāṅmukho narakaṃ patiṣyatīti | pūrṇamukhaḥ saṃlakṣayati | sahitāvetau
bhettavyāveti | tatastayordhruvapracārakalpakāraṃ dṛṣṭvā ekasya sakāśamupasaṃkramya pṛcchati
| bhāgineya tvayātra kiṃ kṛtam | mātula ahaṃ jalena gataḥ | ye mayā jalena gacchatā matsyāḥ
santrāsitāḥ sthalamabhirūḍhāḥ te anena praghātitāḥ bhāgineya yadi jalagamanena kiñcitsampadyeta
pūrṇamukho nityaṃ jalena yāyāt | tasya sthalena gacchatā sthāṇubhayaṃ kaṇṭakabhayaṃ
śvāpadabhayaṃ kūlapātabhayam | apituṃ yadyasau na pratighātayati kiṃ tvaṃ trāsayitvā
karoṣi | sarvathā ye'tra matsyāḥ sampannāste tasyānu bhāvānna tava | yadasau dadāti sa grahītavyo
no tu vicārayitavyaḥ | sa tenābhyāhataḥ | pratibhinnastūṣṇīmavasthitaḥ | tato dvitīyasya
sakāśamupasaṃkramya kathayati | bhāgineya tvayātra kiṃ kṛtam | mātulo'haṃ sthalena
gato mayā sthalamabhirūḍhā matsyāḥ pratighātitāḥ | bhāgineya yadi sthalagamanena kiñcillabhyeta
pūrṇamukho nityameva sthalena yāyāt | tasya jalena gacchatā ūrmibhayaṃ kūrmabhayaṃ
śiśumārabhayaṃ kumbhīrabhayaṃ jālabhayam | api tu yadyasau na santrāsayati kathaṃ tvaṃ praghātayasi
| sarvathā ye tu matsyāḥ sampannāste tasyānubhāvāt | yadasau dadāti sa grahītavyo
no tu vicārayitavyaḥ | sa tenābhyāhataḥ pratibhinnastūṣṇīmavasthitaḥ | pūrṇamukhaḥ kathayati
| bhāgineya astyanya upāya | gāthābhigītena tān bhājayāmaḥ | akopyaṃ bhaviṣyati | tau
pūrvamevābhyāhatau kathayataḥ | mātula yathecchasi tathā kuru | pūrṇamukhena trayo bhāgāḥ
kṛtāḥ | pṛcchānāmekomatsyarāśiḥ (śirasāṃ) dvitīyo madhyamakhaṇḍānāṃ tṛtīya iti | gāthāṃ
ca bhāṣate |sthalacāriṇo hi lāṅgūlaṃ śiro gambhīracāriṇaḥ |yastu madhyamako gaṇḍaḥ dharmasthastaṃ
hariṣyati

iti ||pūrṇamukhaḥ saṃlakṣayati | vyaṃsitāvetau | saṃpannau me lābhaḥ | sa mahato rohitasya matyasya
madhyagaṇḍamādāya pituḥ sakāśamupasaṃkrāntaḥ | tato'sya mātā parituṣṭā gāthābhigītena
paripṛcchati |kutastvaṃ pūrṇika eṣi kuta eṣi supūrṇika |saśiraskamalāṅgūlaṃ matsyamādāya
rohitam

iti ||sa kathayati |vivadante yena mūḍhā gharmā(dha)rmeṣvakovidāḥ |alpecchāstena jīvanti rājakoṣaśca
vardhate

iti ||sāpi punargāthāṃ bhāṣate |sādhu te suparākrāntaṃ pūrṇika priyadarśana |tvaṃ ca lābhena
saṃyuktastau cāpi paritoṣitau

iti ||kiṃ manyadhve bhikṣavaḥ | yo'sau pūrṇamukhaḥ śṛgālaḥ eṣa evāsau upanandaḥ | tena kālena
tena samayena yau tāvudrāvetau tau mahallau | tadāpyanena tau vyaṃsitāvetarhyapīti |śrāvastyāṃ
nidānam | anyatamasminkarvaṭake (gṛhapatiḥ) | tena vihāraḥ kāritaḥ | tatra bhikṣuśataṃ
varṣā upagatam | tasya gṛhapaterbuddhirutpannā paṭakaśataṃ samudānayāmi | bhikṣusaṃghaṃ
bhojayitvā pratyekamekaikaṃ bhikṣuṃ paṭenācchādāyiṣyāmīti | yāvadupanandena śrutam | amuko
gṛhapatirbhikṣusaṃghaṃ bhojayitvā pratyekamekaikaṃ bhikṣuṃ paṭenācchādayiṣyatīti | śrutvā
ca punaḥ saṃlakṣayati | na bhavāmyupanando yadi tasmātpaṭakaṃ na niṣpādayāmīti | so'nimantrita
eva gataḥ | gṛhapatirbhikṣusaṃghaṃ bhojayitvā cārayati | upanandaḥ kaṭakaḥ gṛhītvālaghuladhveva
prakrāntaḥ | yāvadekasya bhikṣo paṭako nāsti | gṛhapatiḥ kathayatyārya paṭakaśataṃ
mayā sugaṇitamānītam | mā kenacidāryeṇa paṭadvayaṃ gṛhītaṃ bhavediti | bhikṣavaḥ kathayanti
| gṛhapate ko'sāvevaṃ kariṣyati | api tu bhadantopanandastvayopanimantritaḥ | ārya
nāhamupanimantrayāmi | sa taṃ paṭakamādāya prakrāntaḥ | tato'sau gṛhapatiravadhyāyitumārabdhaḥ
| etat prakaraṇaṃ bhikṣavo bhagavata ārocayanti | bhagavānāha | yaḥ kaścidādīnavo bhikṣavo'nimantritāḥ
parakīye lābhe sannipatanti | tasmānna bhikṣuṇā'nimantritena parakīye
lābhe saṃnipatitavyam | saṃnipatati | sātisāro bhavati |bhikṣavaḥ saṃśayajātāḥ | sarvasaṃśayacchettāraṃ
buddhaṃ bhagavantaṃ papracchuḥ | paśya bhadanta āyuṣmānupanando'nimantrita eva
parakīye lābhe saṃnipatita iti | bhagavānāha | na bhikṣava etarhi | yathā atīte'pyadhvanyupanando'nimantritaḥ
parakīye lābhe saṃnipatitaḥ | tacchrūyatām |bhūtapūrvaṃ bhikṣavo'nyatamasminkarvaṭake
brāhmaṇaḥ parṣanmahattaraḥ | tena māṇavaśataṃ traimāsīmupanimantrya māṇavaśataṃ
bhojitam | tasya buddhirutpannā pratyekamekaikkaṃ māṇavakaṃ paṭenācchādayiṣyāmīti
| tasya nātudūre vṛddho brāhyaṇaḥ prativasati | tena śrutam | sa prathamataraṃ vṛddhānte
bhuktvā paṭamādāya prakrāntaḥ | gṛhapatinā paṭakāśchoritāḥ | yāvadekasya māṇavakasya paṭo
nāsti | sa pṛcchati | bhavanto mayā paṭakaśataṃ sugaṇitamānitam | mā kenacinmāṇavakena paṭakadvayaṃ
gṛhītaṃ bhavediti | te kathayanti | ka evaṃ kariṣyati | api tu tvayā vṛddho brāhmaṇa
upanimantritaḥ | nāhamupanimantrayāmi | sa taṃ paṭakamādāya prathamataraṃ prakrāntaḥ
| sa brāhmaṇo'vadhyā (yi) tumārabdhaḥ |kiṃ manyadhve bhikṣavaḥ | yo'sau brāhmaṇo vṛddhaḥ eṣa
evāsāvupanandastena kālena tena samayena | tadāpyeṣo'nimantritaḥ parakīye lābhe saṃnipatita
etarhyapīti |śrāvastyāṃ nidānam | anyatamasminkarvaṭake gṛhapatiḥ | tena vihāraḥ kāritaḥ
| tatraiko bhikṣurvarṣāḥ upagataḥ | sa utthāna saṃpannaḥ | tenāsau vihāraḥ pratidinamupaliptasaṃmṛṣṭaḥ
kriyate | pratipattyevāsau vihāraḥ śobhane viviktāvakāśe ca bhūbhāge pratiṣṭhāpitaḥ
nānāvṛkṣopaśobhite haṃsakrauñcamayūrakasārikākokilābhinikūjite vividhapuṣpaphalopaśobhite
| yāvadvistīrṇavibhavaḥ sārthavāhastasminvihāre rātrivāsamupagataḥ | tena tāṃ vihāraśobhāmupavanaśobhāṃ
ca dṛṣṭvābhiprasannenādṛṣṭvaiva bhikṣusaṃghamuddiśya prabhūto lābhaḥ
preṣitaḥ | sa rātramevotthāya prakrāntaḥ | sa bhikṣuḥ kaukṛtikaḥ saṃghasyāyaṃ lābha iti
kaukṛtyā na gṛhṇāti | bhikṣuneva samanvepate bhājayitum | etatprakaraṇaṃ bhikṣavo bhagavata
ārocayanti | bhagavānāha | gomayagṛhamapi cedbhikṣurniśṛtya varṣā upagato bhavati tatra
cedbrāhmaṇagṛhapatayaḥ | saṃghamuddiśaya lābhamanuprayacchantyalpaṃ vā prabhūtaṃ vā yastatra
vasati eko vā dvau vā saṃbahulā vā teṣāmeva saḥ | nātra kaukṛtyaṃ karaṇīyam |uddānam
|bhinnānāṃ deyapratyaṃśaṃ ṛṣilasya ca cārikām |saṃghasya cīvaraṃ caiva aṣṭau lābhena kārayet

śrāvastyāṃ nidānam āyuṣmānudālī buddhaṃ bhagavantaṃ pṛcchati | antarvarṣe bhadanta saṃgho bhidyeta
| deyo lābho na deyaḥ | bhagavānāha | kasya cidudālin deyaḥ kasyacinna deyaḥ | (kasya
deyaḥ) | dharmapākṣikasya

antarvarṣe bhadanta bhikṣuḥ śikṣāṃ pratyākhyāya hānāyāvartate | deyo lābho na deyaḥ | kasyacidudālin
deyaḥ kasyacinna deyaḥ | kasya deyaḥ | yadbhūyo'pi tasya

antarvarṣe bhadanta bhikṣuḥ kālaḥ kālaḥ kuryāt | deyo lābho na deyaḥ | kasyacidudālin deyaḥ
kasyacinna deyaḥ | kasya deyaḥ | yadbhūyo'pi tasya

anyatamasminkarvaṭake gṛhapatiḥ | tena vihāraḥ kāritaḥ sarvopakaraṇasaṃpannaḥ | āyuṣmāṃśca śāriputro
janapadacārikāṃ caran taṃ vihāramanuprāptaḥ | tena gṛhapatinā bhojayitvā pañcabhiḥ
paṭakaśatairācchāditaḥ | sa tāni paṃcapaṭakaśatāni tasminneva vihāre dattvā prakrāntaḥ |
yāvattasya dvau sārdhaṃ vihāriṇau ṛṣila ṛṣidattaśca janapadacārikāṃ carantau tameva karvaṭakamanuprāptau
| tāvapi tena gṛhapatinā bhojayitvā paṃcabhiḥ paṭaśatairācchāditau | tau bhikṣubhirucyete
| āyuṣmantau yuvayorupādhyāyena tasya gṛhapateḥ sakāśātpañcapaṭaśatāni labdhāni
| tānyasmābhireva bhājitāni | adhunāpyeṣalābho'smākameva prāpadyate | tau kathayataḥ
| upādhyāyo jñāto mahāpuṇyaḥ | tena kadācidyuṣmākamevānumoditaḥ syāt | te pratiboḍhumārabdhāḥ
| etatprakaraṇaṃ bhikṣavo bhagavata ārocayanti | bhagavānāha | aṣṭāvime bhikṣavo lābhāḥ
| katame'ṣṭau | sīmāhṛto lābhaḥ | kriyāhṛtaḥ | niśrayāhṛtaḥ | saṃghaprajñaptaḥ | bhikṣuprajñaptaḥ
| vārṣikaḥ | saṃmukhaḥ | pratyādeśaśca |sīmāhṛto lābhaḥ katamaḥ | yathāpi tadevāvasatha
ekaḥ poṣadhaḥ | tayorvihārayoryo lābhaḥ sa ubhayavihāraprativāsināṃ bhikṣuṇām | tannivāsino
bhikṣavaḥ kadāciddhi ekapoṣadhena varṣā upagacchanti | tatra yo lābhaḥ saṃpadyate
yamasminneva vihāre dattastasminnivāsibhireva bhikṣubhiḥ paribhoktavyaṃ hi | ekapoṣadhatvādayamucyate
sīmāhṛto lābhaḥ |kriyāhṛto lābhaḥ katamaḥ | yathāpi tadbhikṣava idamevaṃ rūpaṃ
kriyākāraṃ kṛtvā varṣā upagacchanti | amukaṃ kulaṃ yuṣmākam | amukaṃ kulamasmākam | rathyāvīthīcatvaraśṛṅgaṭakā
madhyamiti | te cedbrāhmaṇagṛhapatayaḥ upagatakānāmāvāsī upagatakānupagatakānbhikṣūnbhojayitvā
upagatakānāṃ lābhamanuprayacchanti | upagatakānāmeva pānīyam
| lābhaḥ kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvā upagatakānāṃ lābhamanuprayacchanti |
anupagatakānāṃ pānīyam | lābhaḥ kasya prāpadyate | uapagatakānāmeva

upagatakānāmābāsī upagatakānupagatakānbhikṣūnmojayitvā upagatakānāṃ pānīyamanuprayacchati |
anupagatakānāṃ lābham | (lābhaḥ) kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvānupagatakānāṃ lābhamanuprayacchanti |
anupagatakānāṃ pānīyam | lābhaḥ kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvā vṛddhānte lābhamanuprayacchanti | upagatakānāṃ
pānīyam | lābhaḥ kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvā upagatakānāṃ lābhanuprayacchanti | vṛddhānte
pānīyam | lābhaḥ kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvā vṛddhānte lābhamanuprayacchanti | anupagatakānāṃ
pānīyam | lābhaḥ kasya prāpadyate | upagatakānāmeva

upagatakānāmāvāsī upagatakānupagatakāntikṣūnbhojayitvā anupagatakānāṃ lābhamanuprayacchanti
| vṛddhānte pānīyam | lābhaḥ kasya prāpadyate | upagatakānāmeva

upagatakānāmāvāsī upagatakānupagatakānbhikṣūnbhojayitvā upagatakānupagatakānāṃ lābhamanuprayacchanti
| vṛddhānte ca pānīyam | lābhaḥ kasya prāpadyate | upagatakānāmeva

yathā upagatakānāmāvāsī upagatakānupagatakānbhikṣūnbhojayitve (ti) nava paryāyāḥ | evamanupagatakānāmāvāsī
upagatakānbhikṣūnbhojayitveti nava paryāyāḥ |sacette brāhmaṇa gṛhapatayaḥ rathyāvīthīcatvaraśṛṅgāṭakeṣu
upagatakānupagatakānbhikṣūnbhojayitvā upagatakānāṃ lābhamanuprayacchanti
| upagatakānāmeva pānīyam | lābhaḥ kasya prāpadyate | ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā upagatakānāṃ lābhamanuprayacchanti
| anupagatakānāṃ pānīyam | lābhaḥ kasya prāpadyate | ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti
| upagatakānāṃ pānīyam | lābhaḥ kasya prāpadyate | ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti
| anupagatakānāmeva pānīyam | lābhaḥ kasya prāpadyate ||ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte lābhamanuprayacchanti
| upagatakānāṃ pānīyam | lābhaḥ kasya prāpadyate ||ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā upagatakānāṃ lābhamanuprayacchanti
| vṛddhānte pānīyam | lābhaḥ kasya prāpadyate ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte lābhamanuprayacchanti
| anupagatakānāṃ pānīyam | lābhaḥ kasya prāpadyate | ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti
| vṛddhānte pānīyam | lābhaḥ kasya prāpadyate | ubhayorapi

rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte (upagatakānupagatakānāṃ)
lābhamanuprayacchanti | vṛddhānte ca pānīyam | lābhaḥ kasya prāpadyate | ubhayorapi

ayamucyate kriyāhṛte lābhaḥ |niśrayāhṛto lābhaḥ katamaḥ | bhikṣuryaṃ strīpuruṣapaṃḍakamupaniśritya
varṣā upagacchati sa yaṃ lābhaṃ dadāti tasyaiva saḥ | ayamucyate niśrayāhṛto lābhaḥ
|saṃghaprajñapto lābhaḥ katamaḥ | yo lābhoḥ niyato'vipaṃcitaḥ | ayamucyate saṃghaprajñapto
lābhaḥ |bhikṣūprajñapto lābhaḥ katamaḥ | yo lābho niyato vipaṃcitaḥ | layane maṭhe vā kūṭāgāre
vā prajñaptaḥ | tatra yo bhikṣu prativasati tasyaiva saḥ | ayamucyate bhikṣuprajñapto
lābhaḥ |vārṣiko lābhaḥ katamaḥ | yo lābho varṣoṣitasya bhikṣusaṃghasya dāyikaiḥ prajñaptaḥ
| ayamucyate vārṣiko lābhaḥ |saṃmukhalābhaḥ katamaḥ | yo lābho'niyato'vipaṃcitaḥ | ayamucyate
saṃmukhalābhaḥ |pratyādeśalābhaḥ katamaḥ | yo lābho jāto bodhau dharmacakre parinirvāṇe
niryātitaḥ | sa cenna śakyate caturmahācaityeṣu ekasminneva mahācaitye deyo nānyatra
| ayamucyate pratyādeśalābhaḥ |uddānam |kālaṃkurvantyutkṣiptakā miśrakāṇāṃ ca bhājanam |utkṣiptaśramaṇoddeśā
utsārayanti mriyante ca

śrāvastyāṃ nidānam | āyuṣmānudālī buddhaṃ bhagavantaṃ pṛcchati | yathāpi tadbhadanta ekasminnāvāse
saṃbahulā utkṣiptakāḥ saṃbahulāśca prakṛtisthakāḥ prativasanti | teṣāmutkṣiptakaḥ kālaṃ
karoti | tatsantako bhṛtapariṣkāro lābhaḥ kasya prāpadyate | prakṛtisthakānāmudālin

dvau bhadanta utkṣiptakau saṃbahulāḥ prakṛtisthakāḥ | utkṣiptakaḥ kālaṃ karoti | tatsantako
mṛtapariṣkāro lābhaḥ kasya prāpadyate | prakṛtisthakānāmeva

utkṣiptakāḥ saṃbahulāḥ prakṛtisthakā alpāḥ | utkṣiptakaḥ kālaṃ karoti | (tatsantakomṛtapariṣkāro)
lābhaḥ kasya prāpadyate | prakṛtisthakānāmeva

yathāpi tadbhadanta ekasminnāvāse saṃbahulā utkṣiptakāḥ saṃbahulāśca prakṛsthakāḥ prativasanti
| teṣāṃ prakṛtisthakaḥ kālaṃ karoti | tatsantako mṛtapariṣkāro lābhaḥ kasya prāpadyate
| prakṛtisthakānām

saṃbahulā utkṣiptakā dvau prakṛtisthakau | prakṛtisthakaḥ kālaṃ karoti | tatsantako mṛtapariṣkāro
lābhaḥ kasya prāpadyate | tasyaikasya prakṛtisthakasya

saṃbahulā utkṣiptakā ekaḥ prakṛtisthakaḥ | (prakṛtisthakaḥ) kālaṃ karoti | lābhaḥ kasya prāpadyate
| utkṣiptakānāṃ yaḥ prathamaṃ pāpakaṃ dṛṣṭigataṃ pratinisṛjati

upagatakānāmāvāse anupagatakaḥ śrāmaṇeraka āgatya kālaṃ karoti | upagatakairanupagatakānāṃ dūto'nupreṣayitavyaḥ
| śrāmaṇero vaḥ kālagataḥ | harata tasya pātracīvaramiti | upagatakā bhājayanti
| abhājitaṃ durbhājitam | anupagatakā bhājayanti | bhājitaṃ subhājitam | miśrakā
bhājayanti | abhājitaṃ durbhājitam | cāturdiśāya bhikṣusaṃghāya pariṇāmayanti | supariṇāmitam

upagatakānāmāvāse anupagatakaḥ śrāmaṇeraka āgatya evaṃ vadedosārayantu māmāyuṣmantaḥ | upagatako
bhaviṣyāmīti | sa cānosāritaḥ kālaṃ kuryāt | upagatakairanupagatakānāṃ dūto'nupreṣayitavyaḥ
| śrāmaṇero vaḥ kāgalataḥ | haratāsya pātracīvaramiti | upagatakā bhājayanti | abhājitaṃ
durbhājitam | anupagatakā bhājayanti | bhājitaṃ subhājitam | miśrakā bhajayanti | abhājitaṃ
(durbhājitam) | cāturdiśāya bhikṣusaṃghāya pariṇāmayanti | supariṇāmitam

upagatakānāmāvāse anupagatako bhikṣurāgatya kālaṃ kuryāt | upagatakairanugatakānāṃ dūto'nupreṣayitavyaḥ
| sabrahmacārī vaḥ kālagataḥ | haratāsya pātracīvaramiti | upagatakā bhājayanti
| abhājitaṃ durbhājitam | anupagatakā bhājayanti | bhājitaṃ subhājitam | miśrakā bhājayanti
| abhājitaṃ durbhājitam | cāturdiśāya bhikṣusaṃghāya pariṇāmayanti | supariṇāmitam

upagatakānāmāvāse anupagatako bhikṣurāgatyaivaṃ vadedosārayantu māmāyuṣmantaḥ | upagatako bhaviṣyāmīti
| sa cānposārita eva kālaṃ kuryāt | upagatakairanupagatakānāṃ dūto'nupreṣayitavyaḥ
| sabrahamcārī vaḥ kālagataḥ | haratāsya pātracīvaramiti | upagatakā bhājayanti | abhājitaṃ
durbhājitam | anupagatakā bhājayanti | bhājitaṃ subhājitam | miśrakā bhājayanti | abhājitaṃ
durbhājitam | cāturdiśāya bhikṣusaṃghāya pariṇāmayanti | supariṇāmitam

anupagatakānāmāvāse upagatakaḥ śrāmaṇeta āgatya kālaṃ kuryāt | anupagatakairupagatakānāṃ dūto'nupreṣayitavyaḥ
| śrāmaṇero vaḥ kālagataḥ haratāsya pātracīvaramiti | anupagatakā bhājayanti
| abhājitaṃ durbhājitam | upagatakā bhājayanti | bhājitaṃ subhājitam | miśrakā bhājayanti
| abhājitaṃ durbhājitam | cāturdiśāya bhikṣusaṃghāya pariṇāmayanti | supariṇāmitam

anupagatakānāmāvāse upagatakaḥ śrāmaṇera āgatyaivaṃ vadedosārayantu māmāyuṣmantaḥ | anupagatako
bhaviṣyāmīti | sa cānosāritaḥ kālaṃ kuryāt | anupagatakairupagatakānāṃ dūto'nupreṣayitavyaḥ
| śrāmaṇero vaḥ kālagataḥ | haratāsya pātracīvaramiti | anupagatakā bhājayanti | abhājitaṃ
durbhājitam | upagatakā bhājayanti | bhājitaṃ subhājitam | miśrakā bhājayanti | abhājitaṃ
durbhājitam | cāturdiśāya bhikṣusaṃghāya pariṇāmayanti | supariṇāmitam

anupagatakānāmāvāse upagatako bhikṣurāgatya kālaṃ kurvīta | anupagatakairupagatakānāṃ dūto'nupreṣayitavyaḥ
| abrahmacārī va kālagataḥ | haratāsya pātracīvaramiti | anupagatakā bhājayanti
| abhājitaṃ durbhājitaṃ | upagatakā bhājayanti | bhājitaṃ subhājitam | miśrakā bhājayanti
| abhājitaṃ durbhājitam | cāturdiśāya bhikṣusaṃghāya pariṇāmayanti | supariṇāmitam

anupagatakānāmāvāse upagatako bhikṣurāgatyaivaṃ vadedosāyarantu māmāyuṣmantaḥ | anupagatako
bhaviṣyāmīti | sa cānosāritaḥ kālaṃ kuryāt | anupagatakairupagatakānāṃ dūto'nupreṣayitavyaḥ
| sabrahmacārī vaḥ kālagataḥ | haratāsya pātracīvaramiti | anupagatakā bhājayanti | abhājitaṃ
durbhājitam | upagatakā bhājayanti | bhājitaṃ subhājitam | miśrakā bhājayanti | abhājitaṃ
durbhājitam | cāturdiśāya bhikṣusaṃghāya pariṇāmayanti | supariṇāmitam

uddanam |upanandasyādhiṣṭhānaṃ dhātavyaṃ madhyavikṣepaḥ |nāsti mamātyayāddānaṃ visṛjyo manuṣyāstrayaḥ

śrāvastyāṃ nidānam | upanandasya mūrdhni piṭako jātaḥ | sa vaidyasakāśaṃ gataḥ | bhadramukha
bhaiṣajyaṃ me vyapadiśeti sa kathayati ārya ghṛtasya pānaṃ piba | svāsthyaṃ te bhaviṣyatīti
| upanandaḥ saṃlakṣayati | sa cedadyaiva pāsyāmi adyaiva svastho bhaviṣyami | śvaḥ katareṇa
kalpena ghṛtaṃ samādhāpayiṣyāmi vastrāṇi vā | yāvadiṣṭaṃ kalpaṃ samādhāpayiṣyāmi tāvatpaścātpāsyāmīti
| jñātamahāpuṇyo'sau | tena sārdhaṃ vihāryantevāsikāḥ sāmantātpreṣitāḥ |
taiḥ prabhūtā ghṛtaghaṭakā vastrāṇi ca vraṇabandhanāya samādhāpitāni | dvitīye divase vaidya
āgatya pṛcchati | ārya svasthaḥ | pītaṃ te ghṛtam | bhadramukha na pītam | ārya na śobhanaṃ
kṛtam | adya dviguṇaṃ pibeti sārdhaṃ vihāryantevāsina uktā | śrutaṃ vo yadvaidyenābhihitam
| upādhyāya śrutam | mamāyaṃ rogo'bhivṛddhaḥ | prabhūtaṃ ghṛtaṃ vastrāni ca varṇabandhanāni
samādhāpayateti | tai prabhūtataraṃ ghṛtaṃ vastrāṇi ca samādhāpitāni | tenātilobhāt
śvaḥ kalpo bhaviṣyatīti tadapi divase na pītam | rogo'sya pravalo jātaḥ | yāvatpunarapi
vaidya āgatya pṛcchati | ārya pītaṃ ghṛtam | bhadramukha na pītam | ārya na śobhanaṃ kṛtam
| sa kathayati | bhadramukha adya triguṇaṃ pibāmi | vaidyaḥ kathayati | ārya yadi ghṛtamañjūṣāyāmapi
nimagnastiṣṭhasi tathāpi te nāsti jāivitamiti | (sa kathayati |) yamadaṇḍika yādṛśastvam
| gale te pādaṃ dattvā ghṛtaṃ ca pibāmi | jīvāmi ceti | sa vaidyo humiti kṛtvā
sāmarṣaḥ prakrāntaḥ | tata upanandena ghṛtasya pātraṃ pūrayitvā pītam | viṣūcitaḥ kālagataḥ
| tasya prabhūtaṃ suvarṇaṃ tisraḥ suvarṇalakṣāḥ | ekā pātracīvarāt | dvitīyā glānabhaiṣajyāt
| tṛtīyā kṛtākṛtāt | amātyaiḥ śrutam | rājñe niveditam | deva āryopanandaḥ kālagataḥ
| tasya prabhūtaṃ suvarṇamasti | tisraḥ suvarṇalakṣāḥ | tadarhasyājñāṃ dātumiti rājā kathayati
| yadyevaṃ gacchata | asya layanaṃ mudrayateti | bhikṣavastamādāya dahanaṃ gatāḥ | tairāgatya
layanaṃ mudritam | bhikṣavastamādahane saṃskārya vihāramāgatāḥ | paśyanti layanaṃ
rājamdurāmudritam | etatprakaraṇaṃ bhikṣavo bhagavata ārocayanti | tatra bhagavānāyuṣmantamānandamāmantrayate
| gacchānanda madvacanādrājānaṃ prasenajitamārogyaṃ (pṛccha) | evaṃ ca
vada | yasmin mahārāja samaye tava rājakaraṇīyaṃ bhavati | avalokayasi tvaṃ tasmin samaye
upanandaṃ bhikṣum | yasmin vā te samaye āvāho vā vivāho vā avalokayasi tasmin samaye upanandam
| kadācid vā te upanando yāvajjīvaṃ pravāritaḥ cīvarapiṇḍapātaśayanāsanaglānapratyayabhaiṣajyapariṣkāraiḥ
| glānasya vā upasthānaṃ kṛtamiti | yadi vrūyānneti | sa vaktavyaḥ
| pṛthaṅ mahārājagṛhiṇāṃ gṛhakāryāṇi | pṛthak pravrajitānām | alpotsukastvaṃ tiṣṭha | sabrahmacāriṇāmeṣa
lābhaḥ prāpadyate | nirastavyāpāro bhaveti | evaṃ bhadanta ityāyuṣmānānando
bhagavato pratiśrutya yena rājā prasenajit kośalastenopasaṃkrāntaḥ | upasaṃkramya yathāsandiṣṭaṃ
niveditavān | rājā kathayati | bhadantānanda yathā bhagavānājñāpayati tathā bhavatu
| nirastavyāpāro'hamiti | tat āyuṣmatānandena rājñaḥ pratisandeśo bhagavate niveditaḥ |
tatra bhagavān bhikṣunāmantrayatesma | bhājayata yūyaṃ bhikṣava upanandasya bhikṣurmṛtapariṣkāramiti
| bhikṣubhiḥ saṃghamadhye avatārya vikrīya bhājitam | sāketakairbhikṣubhiḥ śrutam
| upanandaḥ kālagataḥ | tasya prabhūtaṃ suvarṇa tisraḥ suvarṇalakṣā bhikṣubhirbhājitā iti
| te tvaramāṇāḥ śrāvastīmāgatāḥ kathayanti | asmākamapi bhadanto'panandaḥ sabrahmacārī
| asmākamapi tatsantako lābhaḥ prāpadyata iti | bhikṣubhiḥ pātayitvā taiḥ sārdhaṃ punarapi
bhājitaḥ | evaṃ ṣaṇ mahānagaranivāsino bhikṣavaḥ sannipatitāḥ | vaiśālakāḥ vārāṇasīyāḥ rājagṛheyakāḥ
cāmpeyikāśca | bhikṣubhiḥ punaḥ punaḥ pātayitvā bhājitaḥ | pātayanto bhājayantaśca
riñcantyuddeśaṃ ṣāṭhaṃ svādhyāyaṃ yogaṃ manasikāram | etatprakaraṇam bhagavata ārocayanti
| bhagavānāha | pañcakaraṇāni lābhavibhāge | katame pañca | gaṇḍī tridaṇḍakaṃ caityaṃ
śīlākā jñaptiḥ pañcakam | yo mṛtagagaṇḍyāmākoṭyamānāyāmāgacchati tasya lābho deyaḥ | evaṃ
tridaṇḍake bhāṣyamāṇe caityavandanāyāṃ kriyamāṇāyām śīlākā(yāmā) caryamāṇāyām | tasmāttarhi
bhikṣavaḥ sarvaṃ mṛtapariṣkāraṃ jñaptiṃ kṛtvā bhājayitavyam | akopyaṃ bhaviṣyati | evaṃ
ca punaḥ kartavyam | śayanāsanaprajñaptiṃ kṛtvā pūrvavad yāvatsarvasaṃghe sanniṣaṇṇe sannipatite
mṛtapariṣkāraṃ vṛddhānte sthāpayitvā ekena bhikṣuṇā vṛddhānte niṣaṇṇena jñaptiḥ kartavyā
| śṛṇvantu bhadantāḥ saṃghāḥ | asminnāvāse upanando bhikṣuḥ kālagataḥ tasyedaṃ mṛtapariṣkāraṃ
dṛśyamadṛśyaṃ cāvatiṣṭhate | sa cetsaṃghasya prāptakālaṃ kṣametānujānīyāt saṃgho
yatsaṃgha upanandasya bhikṣormṛtadravyaṃ dṛśyamadṛśyaṃ ca mṛtapariṣkārikamadhitiṣṭhedityeṣātra
jñaptiḥ | eṣā bhikṣavo mṛtapariṣkāra vibhāganiṣṭhā yaduta jñaptiḥ | jñaptau kṛtāyāṃ
yo bhikṣurāgacchati lābho na deya iti | āyuṣmānudālī buddhaṃ bhagavantaṃ pṛcchati | yatra
yatra bhadanta saṃghavṛttaḥ jñaptikārako nāsti tatra mṛtapariṣkārikaṃ bhājayitavyam | na
bhājayitavyam | udālin pūrvācaramaṃ kṛtvā (bhājayitavyam ) | pūrvācaramamapi bhikṣavo na jānanti
| bhagavānāha | ekaṃ pariṣkāraṃ vikrīya tataḥ stokaṃ saṃghavṛddhāya saṃghanavakāya
ca dattvā yatheṣṭaṃ bhājayitavyam | nātra kaukṛtyaṃ karaṇīyam | jñaptau ca kṛtāyām pūrvācarame
vā mṛtapariṣkāriko lābhaḥ sarvabuddhaśiṣyebhyaḥ prāpadyata iti |bhikṣavaḥ saṃśayajātāḥ
sarvasaṃśayacchettāraṃ buddhaṃ bhagavantaṃ papracchuḥ | paśya bhadantāyuṣmānupanandaḥ atilobhena
vipannaḥ | bhagavānāha | na bhikṣava etarhi yathā atīte'pyadhvani atilobhena vipannaḥ
| tacchrūyatām |bhūtapūrvaṃ bhikṣavo'nyatamena lubdhena hastī saviśeṇa śareṇa marmaṇi
tāḍitaḥ | tatastena marmavedanābhyāhatena śarānusāreṇa gatvā sa lubdho jīvitādvyaparopitaḥ
| yāvaddaivayogā (t) pañcamātrāṇi cauraśatānyanyatamaṃ karvaṭakaṃ muṣitvā taṃ pradeśamanuprāptāni
| tairasau hastī dṛṣṭaḥ | sa kṛcchrakālo vartate | te kathayanti | bhavantaḥ sampannamidaṃ
māṃsam | ardhatṛtīyāni śatāni hastinaṃ viśasya māṃsaṃ pacantu | ardhatṛtīyāni śatāni
pānīyamānayantviti | tatra ye viśasanti pacanti ca teṣāmetadabhavat | bhavanto'smābhirīdṛśaṃ
karma kṛtam | idaṃ ca loptraṃ prabhūtaṃ saṃpannakam | yāvadāptaṃ māṃsaṃ bhakṣayitvā
avaśiṣṭaṃ viṣeṇa dūṣayiṣyāmaḥ | kimarthaṃ teṣāmanuprayacchāmaḥ | loptramasmākaṃ bhaviṣyati
| te viṣadūṣitaṃ māṃsaṃ bhakṣayitvā prānairvikṣyantīti | tairyāvadāptaṃ māṃsaṃ bhakṣayitvāvaśiṣṭaṃ
viṣeṇa dūṣitam | ye'pi pānīyasya gatāstairapyevameva vicārya yāvadāpyaṃ pānīyaṃ
pītvāvaśiṣṭaṃ viṣeṇa dūṣitamādāyāgatāḥ | yairmāṃsaṃ bhakṣitaṃ taiḥ pānīyaṃ pītam yairapi
māṃsaṃ bhakṣitam | sarve te kālagatāḥ | yāvadanyatamaḥ śṛgālaḥ kālapāśapāśitastaṃ pradeśamanuprāptaḥ
| tena te sarve mṛtā dṛṣṭāḥ | tato lobhasaumanasyaḥ saṃlakṣayati | saṃpanno me
prabhūto lābhaḥ | ānupūrvī kartavyā iti | sadhanuṣo'ṭaniṃ mukhe prakṣipya snāyuṃ bhakṣayitumārabdhaḥ
| tataḥ snāyuśchinnā aṭanyā tālucchidritam | kālagataḥ |devatā gāthāṃ bhāṣante
|saṃcayaḥ khalu kartavyo na kāryastvatisaṃcayaḥ |paśya saṃcayalobhāndho hataśca yena jambukaḥ

kiṃ manyadhve bhikṣavaḥ yo'sau jambuka eṣa evāsāvupanaṇḍastena kālena tena samayena | tadāṣyeṣo'tilomena
vipannaḥ | etarhyapi eṣo'tilobhena vipanna iti |śrāvastyāṃ nidānam | tena khalu
samayenānyatamo bhikṣurābādhiko duḥkhito bāḍhaglānaḥ | tasya bhikṣuṇā upasthānaṃ kṛtam
| tathāpi kālagataḥ | tasya pātracīvaraṃ vṛddhānte nītam | tatraikaṃ cīvaraṃ kenāpi nāśitam
| makṣikābhirākīrṇam | tataścīvarabhājakenāsāvupasthāyiko'bhihitaḥ | āyuṣmannalasastvam
| na tvayaitaccīvaraṃ śocitam | śocaya | sa kathayati | tvaṃ pariṣkāraṃ bhājayiṣyasi | ahaṃ
śocayiṣyāmi | tvameva śocaya | etatprakaraṇaṃ bhikṣavo bhagavata ārocayanti | glānopasthāyikasya
ṣaṭ pariṣkārā dātavyāḥ | avaśiṣṭaṃ bhikṣubhirbhājayitavyam | upasthāyikāścedbahavo
bhavanti sarvaiḥ ṣaṭpariṣkārāḥ sāmānyaṃ bhājayitavyāḥ |apre bhikṣavo jñātamahāpuṇyā kālaṃ
kurvanti | teṣāṃ bahavaḥ pariṣkārāḥ śrāmaṇyapariṣkārā jīvitapariṣkārāśca | vṛddhānte'bhirohitāḥ
| uktaṃ bhagavatā | upasthāyakena ṣaṭpariṣkārā grahītavyā iti | sa vicārya vicārya
praṇītāni gṛhṇāti | bhagavānāha | na praṇītāni dātavyāni | bhikṣavo lūhāni dadati | bhagavānāha
| na lūhāni dātavyāni api tu madhyāni dātavyānīti |glānaḥ asaṃviditā eva sāṃdhike śayanāsane
kālaṃ kurvanti | bhagavānāha | glānopasthāyakena glānasya nimittaṃ kuśalena bhavitavyaṃ
muhurmuhuḥ pratyavekṣitavyaṃ kṛtyasya na hāpayitavyam | śarīrāvasthāṃ jñātvā paudgalike
śayanāsane vyājenāvatārya śāyitavya iti |śrāvastyāṃ nidānam | anyatamo bhikṣurglānastena
śarīravasthāṃ paricchidya bhikṣurabhihitaḥ | yāvadahaṃ jīvāmi tāvadupasthānaṃ kuru |
madīyaṃ pātracīvaraṃ mṛte mayi tava yathāsukhamiti | sa tasyopasthānaṃ kartumārabdhaḥ | yāvadasau
bhikṣuḥ kālagataḥ | tataścīvarabhājakenāsau uktaḥ | ānaya tasya bhikṣoḥ pātracīvaram
| bhājayāmi | sa kathayati | mamaiva tena yathāsukhaṃ kṛtamiti | etatprakaraṇaṃ bhikṣavo
bhagavata ārocayanti | bhagavānāha | jīvannevāsau bhikṣavo na dadāti | kutaḥ punarmṛto dāsyati
| nāstīdaṃ dānaṃ mamātyayādasya bhaviṣyati | gṛhītvā bhājayitavyam | tasyātra bhikṣoḥ
supratyaṃśo deya iti |tena khalu samayenānyatamo bhikṣurābādhiko duḥkhito bāḍhaglānaḥ |
sa cālpajñātaḥ | tasya bhaiṣajyaṃ nāsti | tena śarīrāvasthāṃ paricchidya upasthāyiko'bhihitaḥ|
mama nāsti kiñcit | māmuddiśya pūjāṃ kuruṣveti | tena pratijñātam | sa kālagataḥ | apāyeṣūpapannaḥ
| atha bhagavān bhikṣūnāmantrayate sma | yo'sau bhikṣavo bhikṣuḥ kālagataḥ
kiṃ tenopasthāyiko'bhihitaḥ | tairyathāvṛttamākhyātam | vinipatito'sau bhikṣavo bhikṣuḥ |
yadi tasya sabrahmacāribhiḥ ratnatrayapūjākṛtābhaviṣyat cittamasyābhiprasannamabhaviṣyat |
tasmānna bhikṣuṇā glānasabrahmacārī adhyupekṣitavyaḥ | glānopasthāyiko dīyate | tad yadyasya
bhaiṣajyaṃ nāsti taṃ pṛṣṭvā dānapatayaḥ samādāpayitavyāḥ | sa cetsaṃpadyata ityevaṃ kuśalam
| no cetsaṃpadyate sāṃghikaṃ deyam | sa cetsaṃpadyata ityevaṃ kuśalam | nocetsaṃpadyate
buddhākṣayanīvisantakaṃ deyam | sacettadapi na saṃpadyate yattathāgatacatye vā gandhakuṭyāṃ
vā chatraṃ vā dhvajaṃ vā patākā vā ābharaṇakaṃ vā saṃghena dānīyaṃ dātavyamiti | upasthāyikena
vikrīyopasthānaṃ kartavyaṃ śāstuśca pūjā | svasthībhūtasyarocayitavyaṃ yad buddhasantakaṃ
tavopayuktamiti | yadyasya bibhavo'sti| tena yatnamāsthāya dātavyam | sacennāsti
yadasyopayuktam | arhati putraḥ paitṛkasya | nātra kaukṛtaṃ karaṇīyamiti |śrāvastyāṃ nidānam
| anyatamo bhikṣarābādhiko duḥkhito bāḍhaglāno vedanābhibhūtaḥ | tasya pātraṃ śobhanam
| sa tasmin atībādhyavasitaḥ | upasthāyakamāha | ānaya me pātramiti | tena na dattam | sa
tasyāntike cittaṃ pradūṣya pātre'dhyavasitaḥ kālagataḥ | sa tasminneva pātre aśīviṣo (bhutvā)
utpannaḥ | bhikṣavastamādahanaṃ nītvā saṃskārya vihāramāgatāḥ | bhikṣuḥ saṃnipatitaḥ
| cīvarabhājakena mṛtapariṣkārikaṃ vṛddhānte'bhirohitam | tatra bhagavānāyuṣmantamānandamāmantrayatesma
| gacchānanda | bhikṣuṇāmārocaya | na kenacit tasya bhikṣoḥ pātrasthavikā mocayitavyā
| tathāgata eva mocayiṣyati | āyuṣmatānandena bhikṣuṇāmārocitam | tato bhagavatā
svayameva mocitaḥ | āśīviṣo mahāntaṃ phaṇaṃ kṛtvāvasthitaḥ | tato bhagavatā ṛvraṭāśabdena
prabodhyābhihitaḥ | gaccha mohapuruṣa tyajainaṃ pātram | bhikṣavo bhājayantu iti | sa kupito
yatheṣṭagatipracāratayā vanagahanaṃ praviṣṭaḥ | sa tasmin krodhāgninā prajvalitaḥ | tadvanagahanaṃ
pradīptam | tatraiva dagdho bhikṣuṇāmantike cittamabhipradūṣya narakeṣūpapannaḥ
| tatra bhagavān bhikṣūnāmantrayatesma | nirvidyatāṃ bhikṣavaḥ sarvabhavebhyo nirvidyatāṃ
sarvabhavopapattikaraṇebhyaḥ | yatra nāmaikasya sattvasya triṣu sthāneṣu kāyo dahyate
| vanagahane krodhāgninā | narake nārakeṇa | śmaśāne prākṛtena | tasmānna bhikṣuṇā pariṣkāre'tyarthamadhyavasānamutpādayitavyam
| yasminnutpadyate tat parityaktavyam | na parityajati
| sātisārobhavati | api tu yadi glānaḥ svaṃ pariṣkāraṃ yācate | upasthāpakena laghuladhveva
dātavyam | na dadāti | sātisāro bhavati |śrāvastyāṃ nidānam | tena khalu samayenānyatamo
bhikṣurglāno layane kālagataḥ | amanuṣyakeṣūpapannaḥ | cīvarabhājako bhikṣustaṃ layanaṃ
praveṣṭumārabdhaḥ | pātracīvaraṃ bhājayāmīti | sa tīvreṇa paryavasthānena laguḍamādāyotthitaḥ
kathayati | yāvanmāmabhinirharatha tāvatpātracīvaraṃ bhājayatheti | sa saṃtrastoniṣpalāyitaḥ
| etatprakaraṇaṃ bhikṣavo bhagavataṃ ārocayanti | bhagavānāha | pūrvaṃ tāvanmṛto
bhikṣurabhinirhartavyaḥ paścāttasya pātracīvaraṃ bhājayitavyamiti |śrāvastyāṃ nidānaṃ | tena
khalu samayenānyatamo bhikṣuḥ kālagataḥ | bhikṣavastamabhinirhṛtya eva meva śmaśāne chorayitvā
vihāramāgataḥ | cīvarabhājakastasya layanaṃ praviṣṭaḥ | pātracīvaraṃ bhājayāmīti |
so'manuṣyakeṣūpapannaḥ laguḍamādāyotthitaḥ | sa kathayati | yāvanmamaśarīrapūjāṃ kurutha
tāvatpātracīvaraṃ bhājayatheti | etatprakaraṇaṃ bhikṣavo bhagavata ārocayanti | bhagavānāha
| bhikṣubhistasya pūrvaṃ śarīrapūjā kartavyeti| tataḥ paścātpātracīvaraṃ bhājayitavyam |
eṣa ādīnavo (na)bhaviṣyatīti |śrāvastyāṃ nidānam | tena khalu samayenānyatamo bhikṣurglāno
layane kālagataḥ | sa bhikṣurādahanaṃ nītvā śarīrapūjāṃ kṛtvā dagdhaḥ | tato vihāramāgataḥ
| cīvarabhājakastasya layanaṃ praviṣṭaḥ | sa laguḍamādāyotthitaḥ tattāvanmāmuddiśya dharmaśravaṇamanuprayacchatha
tāvaccīvarakāṇi bhājayatheti | etatprakaraṇaṃ bhikṣavo bhagavata
ārocayanti | bhagavānāha | tamuddiśya dharmaśravaṇaṃ dattvā dakṣiṇāmuddiśya paścāccīvarakāṇi
bhājayitavyānīti |uddānamglānakaścātha śreṣṭhī ca prativastu navakarmikaḥ |sīmā catuṣkikāṃ
kṛtvā aṣṭau dūtena karayet

śrāvastyāṃ nidānam | tena khalu samayenānyatamena gṛhapatinā buddhapramukho bhikṣusaṃgho'ntargṛhe
bhaktenopanimantritaḥ | bhikṣusaṃghaḥ praviṣṭaḥ | bhagavānaupadhike'sthāt abhihirhṛtapiṇḍapātaḥ
| paṃcabhiḥ kāraṇairbuddhā bhagavantaḥ aupadhike tiṣṭhantyabhinirhṛtapiṇḍapātāḥ
| katamaiḥ paṃcabhiḥ | pratisaṃlātukāmā bhavanti | devatānāṃ dharmaṃ deśayitukāmā bhavanti
| śayanāsanaṃ pratyavekṣitukāmā bhavanti | glānamavalokayitukāmā bhavanti | śrāvakāṇāṃ
vinayaśikṣāpadaṃ prajñapayitukāmā bhavanti | asmiṃstvarthe dvābhyāṃ kāraṇābhyāṃ buddho bhagavānaupadhike'sthādabhinirhṛtapiṇḍapātaḥ
|atha bhagavān ciraprakrāntaṃ bhikṣusaṃghaṃ viditvā
apāvaraṇīṃ gṛhītvā ārāmeṇārāmaṃ vihāreṇa vihāraṃ parigaṇena parigaṇaṃ caṃkrameṇa caṃkramamanucaṃkramyamāṇo'nuvicarati
| anenānyatamo mahallako vihārastenopasaṃkrāntaḥ | tatra bhikṣurbāḍhaglānaḥ
alpajñātaḥ sve mūtra purīṣe nimagno bhagavantaṃ dṛṣṭvā'parasvaramakārṣīt
| anātho'smi bhagavan | anātho'smi sugata iti | bhagavānāha | kasmāttvaṃ bhikṣo mā trailokyanāthamuddiśya
pravrajita evaṃ virauṣi | anātho'smi bhagavan | anātho'smi sugata iti | na
me bhadanta kaścitsabrahmacārī upasthānaṃ karotyavalokayati vā | asti tvayā bhikṣavo kasyacit
sabrahmacāriṇa upasthānaṃ kṛtamavalokitaṃ vā | no bhadanta | ata eva te iyaṃ samavasthā
| bhagavān laukikacittamutpādayati | aho bata śakro devendro'navataptānmahāsarasaḥ pānīyamādāya
gandhamādanācca parvatānmṛttikāmānayediti | dharmatā khalu yasmin samaye bhagavāna
laukikaṃ cittamutpādayati tasmin samaye śakrabrahmādayo'pi devā bhagavataścittamājānanti
| tataḥ śakro devendraḥ anavataptānmahāsarasaḥ aṣṭāṅgopetasya pānīyasya sauvarṇaṃ bhṛṅgāramādāya
gandhamādanācca parvatānmṛttikāṃ laghuladhveva bhagavataḥ purastādasthāt | evaṃ cāha
| tiṣṭhatu bhagavānahamasyopasthānaṃ karomi | bhagavānāha | naiṣa kauśikamuddiśya pravrajitaḥ
kiṃ tu mām | api tu kiṃ tvayaiṣa pūrvaṃ na dṛṣṭaḥ | tiṣṭha tvam | śucikāmā devāḥ |
ahamevāsyopasthānaṃ karomi | tato bhagavatā cīvaraṃ baddhvā cakrasvastikanandyāvartenānekapuṇyaśatanirjātena
bhītānāmāśvāsana karaṇakareṇāsau bhikṣurgṛhītvā mūtrapurīṣāt uddhṛtya
ekānte sthāpitaḥ | vaṃśavidalikayā nirlikhitaḥ | pāṇḍumṛttikayā udvartitaḥ snāpitaḥ | tataḥ
(sthāpitaḥ | cīva) rakāṇyasya prakṣālitāni | tasmin pradeśe sukumārī gomayakārṣī dattā |
tato hastapādau saṃpraśodhya śakraṃ devendraṃ glānopasthānapūrvikayā dharmadeśanayā sandeśya
samādāpya vihāraṃ praviṣṭaḥ | (āyuṣmānā-) nandaḥ piṇḍapāta nirhārakaḥ piṇḍapātamādāya
bhagavatsakāśamupasaṃkrāntaḥ | dharmatā khalu buddhā bhagavantaḥ piṇḍatātanirhārakaṃ bhikṣumanayā
pratisaṃmodanayā pratisaṃmodante | kaccidbhikṣo praṇītaṃ bhaktaṃ saṃtapato bhirbhikṣusaṃgha
iti | pratisaṃmodate | bhagavānāyuṣmantamānandam | kaccidānanda praṇītaṃ bhaktaṃ
santarpito bhikṣusaṃgha iti | tathyaṃ bhadanta | praṇītaṃ bhaktaṃ santarpito bhikṣusaṃghaḥ
| tato bhagavān upārdhapiṇḍapātamādāyāyuṣmantamānandamāmantrayate | gaccha ānanda amuṣmin
vihāre vāḍhaglāno bhikṣuḥ | tasme (de) yamupārdhapiṇḍapātam | yadbhuṃkte cainaṃ vaktavyaḥ
| śāstrā te āyuṣman svayamevopasthānaṃ kṛtam | upārdhapiṇḍapātena ca saṃvibhāgaḥ kṛta iti
| evaṃ bhadanta ityāyuṣmānānando bhagavataḥ pratiśrutyopārdhapiṇḍa (pāta) mādāya tasmai
dattvā yathāsandiṣṭamārocitavān |atha tasya bhikṣoretadabhavat | mama trailokyaguruṇā svayamupasthānaṃ
kṛtamupārdhapiṇḍapātaśca dattaḥ | na mama pratirūpaṃ syād yadahaṃ śraddhādeyaṃ
paribhujya kausīdyenātināmayeyam | yattvahaṃ pūrvarātrāpararātraṃ jāgarikāyogamanuyukto
vihareyamiti | tena pūrvarātrāpararātraṃ jāgarikāyogamanuyuktena viharatā idameva ca pañcagaṇḍakaṃ
saṃsāracakraṃ calācalaṃ viditvā sarvasaṃskāragatiṃ śatanapatanavikiraṇavidhvaṃsanadharmatayā
parāhatyasarvakleśaprahāṇādarhattvaṃ sākṣātkṛtamiti | arhan saṃvṛttaḥ | traidhātuke
vītarāgaḥ samaloṣṭrakāñcanaḥ ākāśapāṇitalasamacitto vāsīcandanakalpo (') vidyāvidāritāṇḍakośo
vidyābhi (jñaḥ) pratisaṃvitprāpto bhavalābhalobhasatkāraparāṃmukhaṃ sendropendrāṇāṃ
devānāṃ pūjyo mānyo'bhivādyaśca saṃvṛttaḥ |tatra bhagavān bhikṣūnāmantrayate | eṣāṃ bhikṣavo
glānānāṃ na mātā na pitā na cānyo bandhuḥ nānyatra yūyameva sabrahmacāriṇaḥ | tasmāt
sabrahmacāribhiḥ parasparamupasthānaṃ karaṇīyam | upādhyāyena sārdhaṃ vihāriṇaḥ | sārdhaṃ
vihāriṇā upādhyāyasya | ācāryeṇāntevāsinaḥ | antevāsinā ācāryasya | samānopādhyāyena samānopādhyāyasya
| samānācāryeṇa samānācāryasya | ālaptakenālaptakasya | saṃlaptakena saṃlaptakasya
| saṃtutakena saṃstutakasya | sapremakena sapremakasya | yaḥ parṣadvinirmukto'lpajñātaśca
tasya saṃghenopasthāyiko deyaḥ | glānāvasthāṃ paricchidya eko vā dvau vā saṃbahulā
vā | antataḥ sarvasaṃghenopasthānaṃ karaṇīyam |bhikṣavaḥ saṃśayajātāḥ | sarvasaṃśayacchettāraṃ
buddhaṃ bhagavantaṃ papracchuḥ | paśya bhadanta bhagavatā tasya bhikṣoḥ svayamevamupasthānaṃ
kṛtam | tena cārhattvaṃ sākṣātkṛtamiti | bhagavānāha | na bhikṣava etarhi yathā atīte'pyadhvani
tasya mayā upasthānaṃ kṛtam | tena ca pañcābhijñāḥ sākṣātkṛtāḥ |bhūtapūrvaṃ
bhikṣavo'nyatamasminnāśramapade puṣpaphalasalilasampanne nānāvṛkṣopaśobhite ṛṣiḥ prativasati
pañcābhijñaḥ | tena śiṣyasyopasthānaṃ kṛtam | svasthībhūtaḥ | tatastena pañcābhijñāḥ sākṣātkṛtāḥ
| kiṃ manyadhve bhikṣavaḥ | yo'sau tena kālena tena samayena ṛṣirāsīdahaṃ saḥ |
yo'sau tasya ṛṣeḥ śiṣya eṣa evāsau bhikṣuḥ | tadāpyasya mayā upasthānaṃ kṛtametarhyapyasya
mayā upasthānaṃ kṛtam |punarapi bhikṣavo buddhaṃ bhagavantaṃ papracchuḥ | paśya bhadantātīva
bhagavato glānakaḥ priya iti | bhagavānāha | na bhikṣava etarhi yathā atīte'pyadhvani
mamātīva glānakāḥ priyāḥ | tachrūyatām |bhūtapūrvaṃ bhikṣavaḥ śivaghoṣāyāṃ rājadhānyāṃ śivirnāma
rājā rājyaṃ kārayati | ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ
ca | tasya nāsti kiścidaparityājyaṃ yācanakebhyo viśeṣatastu glānebhyaḥ | yāvadanyatamo
gṛhapatirglānaḥ sarvavaidyapratyākhyāto rājñaḥ sakāśaṃ gataḥ | deva cikitsāṃ me kāraya
iti | tato rājñā vaidyānāmājñā dattā | bhavanto'sya cikitsāṃ kuruteti | te kathayanti | deva
durlabhānyasya bhaiṣajyānīti | rājā kathayati | kīdṛśāni punastāni bhaiṣajyāni | deva
yaḥ kadācijjanmanaḥ prabhṛti(na) kasyacidruṣitapūrvastasya rudhireṇa yavāgūḥ ṣaṇmāsān dātavyā
| evamasya svāsthyaṃ bhavati | nānyatheti | rājā kathayati | satyaṃ durlabhamasya (bhaiṣajyam
| sa ā) tmanaḥ pracāraṃ paricchettumārabdhaḥ | duḥkhamātmanaḥ pracāraḥ paricchidyate
| sa dhatrīṃ praṣṭumārabdhaḥ | amba astyahamiyatā kālena kasyacidruṣitapūrvaḥ | kumāra
yadā tvaṃ māsāṃsagatastadāhamapi na kasya (prāgeva tva) miti | tato jananyāḥ sakāśamupasaṃkrāntaḥ
| kathayati | amba astyahaṃ kasyacidruṣitapūrvaḥ | kumāra yadā tvaṃ mama kukṣigatastadāhamapi
na kasyacidruṣitapūrvā prāgeva tvamiti | sa salakṣayati | labdhaṃ bhaiṣajyamiti
viditvā tena vaidyānāṃ (mā) jñā dattā | bhavanto mayātmā parīkṣitaḥ | ahaṃ na kadācit kasyacidruṣitapūrvaḥ
| mama paṃceṅkhikaśirāvedhaṃ kuruta | deva vayaṃ prākṛtapuruṣasyārthāya
devasya kāye śastraṃ (na) nipātayāmaḥ | kuśalā bhavanti bodhisattvāsteṣu teṣu śilpasthānakarmasthāneṣu
| rājā svayavameva śirāvedhaḥ kṛtaḥ | tena ca rudhireṇa ṣaṇmāsān pratidinaṃ
tasmai yavāgūrdattā | svastho jātaḥ | kiṃ manyadhve bhikṣavaḥ | yo'sau rājā ahaṃ sa tena kālena
tena samayena | tadāpi me glānakāḥ priyāḥ prāgevedānīm |punarapi śive rājñaḥ putrasya
pārśvaśoṣo jātaḥ | rājñā vaidyānāmājñā dattā | bhavanto'sya kumārasya cikitsāṃ kuruteti
| te kathayanti | deva sarvasāraṃ ghṛtaṃ pacyatām | iti viditvā dvādaśabhirvarṣaiḥ sarvadravyāṇi
samupānītāni | adyāpi jīvajīvakamāṃsaṃ na labhyate | vaidyaiḥ śākuntikānāmājñā dattā
| āgacchata | ādarśakaṃ kukkuṭakaṃ ca gṛhītvā samudrataṭaṃ gacchata | tatra pāśān pātayitvā
kukkuṭakasya purastādādarśaṃ sthāpayata | kukkuṭaḥ svaṃ pratibimbaṃ dṛṣṭvā kukkuṭo'yamiti
raviṣyati | kautuhalī jīvajīvakaḥ kukkuṭaśabdaṃ śrutvā kukkuṭasamīpamāgamiṣyati | ayaṃ
tasya bandhanopāya iti | taistathā kṛtam | yāvatkarmapāśito jīvajīvakaḥ prāṇī baddhaḥ | te
tamādāya saṃprasthitāḥ | dharmatā hyeṣā aciravyativṛtte lokasanniveśe tiryañco'pi vākpravyāharaṇasamarthā
bhavanti | jīvajīvakaḥ prāṇī kathayati | bhavantaḥ kutraṃ mā nayatha | tairyathāvṛttam
samākhyātam | sa kathayati | muṃcata muṃcata mām | māṃsabalo nāma auṣadhī ratnāni
veti | te kathayanti | upadarśaya tāvatpaśyāmaḥ kīdṛśāstā auṣadhaya iti | tena samākhyātam
| madīyasnānodakaṃ māṃsabalam tadādāya gaccha | imāni ca ratnānīti | te rājñaḥ śaṃkitāḥ
| ratnānyapāsya tameva jīvajīvakamādāya saṃprasthitāḥ | anupūrveṇa śivaghoṣāṃ rājadhānīmanuprāptāḥ
| tairjīvajīvakaprāṇī rājña upanāmitaḥ | yacca tenoṣadhamādiṣṭaṃ tacca kathitam
| tato rājñā jīvajīvakaḥ pṛṣṭaḥ | kathayati | deva mama snānodakaṃ māṃsabalamiti | rājñā
sapta udakamaṇayaḥ śobhanāmbhasaḥ pūrṇāḥ sthāpitāḥ | sa teṣu yāvat snāto yāvatsuviśrānto
jātaḥ | tataḥ kāyasya balaṃ jñātvā sahasā utplutya śaraṇapṛṣṭhamabhirūḍho vigatabhayabhairavo
gāthāṃ bhāṣate |pūrvaṃ tāvadahaṃ mūrkhaḥ paścācchākuntikā ime |tato rājā ca vaidyāśca
saṃpūrṇaṃ mūrkhamaṇḍalam

ityuktvā prakrāntaḥ | tato rājñā (vaidyā) āhūya pṛṣṭāḥ | bhavantaḥ satyam | bhavantaḥ jīva jīvakasya
snānodakaṃ tanmāṃsena samabalamiti | te kathayanti | deva satyam | pacata ghṛtam
| taiḥ sarvasāraṃ ghṛtaṃ pakkam | rājaputra upayoktuṃ pravṛttaḥ | yāvadanyatamasmin himavatkandare
pañca pratyekabuddhaśatāni prativasanti | tatraikasya pārśvaśoṣo jātaḥ | sa taiḥ
pratyekabuddhairabhihitaḥ | āyuṣman janapadān gatvā vaidyaṃ pṛṣṭvā bhaiṣajyaṃ seva (sva) |
svastho bhaviṣyasīti | kathayati | āyuṣmantaṃ āgamiṣyanti | sa dharmo bahujanāniṣṭo bahujanākrānto
bahujanāpriyo bahujanāmanāpaḥ sarvasattvasādhāraṇaḥ yaduta maraṇaṃ nāma yo nāṃsavyādhinā
neṣyati | kasyārthāya grāmāntamavasarāmīti | te kathayanti | āyuṣman yadyapyevaṃ
yathāpi yāvacchīlavān puruṣapudgalaściraṃ jīvati tāvad bahupuṇyaṃ prasūyate | yāvad bahupuṇyaṃ
prasūyate tāvacciraṃ svargeṣu modate | sa tairuparudhyamāno janapadādavatīrṇaḥ | anupūrveṇa
viśaghoṣāṃ rājadhānīmanuprāptaḥ | tato mārgaśramaṃ prativinodya (vaidya) sakāśaṃ gataḥ
| bhadramukha mamedṛśo rogaḥ | bhaiṣajyaṃ vyapadiśa iti | sa kathayati | ārya yādṛśa evāyaṃ
tava rogastādṛśa eva rājñaḥ putrasya | dvādaśabhirvarṣaiḥ sarvasāraṃ ghṛtaṃ pakkam |
gatvā prārthaya | yadyapyetatte maṇḍamapi bhāgya viśeṣātpratilabhase tena te yāpyaṃ bhaviṣyatīti
| sa rājakuladvāraṃ gatvāvasthitaḥ | ācaritaṃ tasya rājñaḥ | ghaṇṭā dvāre nityaṃ pratilambitā
| yācanakajananivedī | yadā yācanako dvāre tiṣṭhati tadāsau rauti | yāvadasau
ghaṇṭā pratyekabuddhamāgataṃ nivedayantī raṭitumārabdhā | tato rājaputraḥ kathayati | amba
tāta yācanako'bhyāgataḥ | vicāryatāṃ kiṃ prārthayatīti | tau kathayataḥ | putra asmābhirdvādaśabhirvarṣairdravyasaṃhāraṃ
kṛtvā idaṃ ghṛtaṃ pakkam | piba tāvatpaścādyācanakaṃ praveśayāmaḥ
| vicārayiṣyāmaḥ kiṃ prārthayatīti tasya kṛtakutūhalasvastyayanasya ghṛtaṃ pātukāmasya
yācanakabhājanāśāmarmasaṃghaṭṭitaśarīrasya tadvṛttaṃ na rocate | kathayati ca | amba
tāta na tāvatparibhokṣye yāvadyācanakaḥ praviśataḥ iti | rājñā dvauvārikasyājñā dattā | yācanakaṃ
praveśaya iti | sa praveśitaḥ | rājaputreṇa dṛṣṭaḥ | kāyaprāsādikaścittaprāsādikaśca
śānteneryāpathenāvatīrṇaḥ | sa kathayati | āryakeṇa kiṃ prayojanam | tena vistareṇa samākhyātam
| sa kathayati | ārya tvameva māṇḍārho nāham | gṛhāṇa | dadāmīti tena pātraṃ prasāritam
| rājaputreṇa tībreṇāśayena tasmai tanmaṇḍo dattaḥ | tenāpi mahātmanā sarvasattvahitānugataṃ
rājaputreṇa cittamutpāditam | ṛdhyati śīlavataścetaḥ praṇidhānam | tacca viśuddhatvācchīlasyeti
| ubhāvapi svasthau saṃvṛtau | kiṃ manyadhve bhikṣavo yo'sau rājakumāraḥ ahameva
sa tena kālena tena samayena | tadāpi me glānakāḥ priyāḥ prāgevedānīm |kiṃ bhadanta
tena rājaputreṇa tena ca pratyeka buddhena karma kṛtam yena tayoryugapada vyādhirutpanno
yugapacca vyupaśāntiriti | bhagavānāha | tasyāmeva bhikṣavaḥ pūrvamanyāsu jātiṣu karmāṇi kṛtānyupacitāni
labdhasaṃbhārāṇi pariṇatapratyayānyoghavatpratyupasthitāni avaśyaṃbhāvīni |
na bhikṣavaḥ karmāṇi kṛtānyupacitāni bāhye pṛthivīdhātau vipacyante | nābdhātau | na tejodhātau
| ya vāyudhātāvapi | bhūdhātuṣveva skandhadhātvāyataneṣu karmāṇi kṛtāni vipacyante
śubhānyaśubhāni ca |na praṇaśyanti karmāṇi api kalpaśatairapi |sāmagrīṃ prāpya kālaṃ ca phalanti
khalu dehinām

bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā babhūva | tasya dvau putrau |
tayoryaḥ kanīyān sa rājyābhinandī | purohitasyāpi dvau putrau | tayorapi yaḥ kanīyān sa paurohityaṃ
prārthayate | yātutaḥ sattvā saṃsyandanta iti tayoḥ parasparaṃ sakhyamutpannam
| rājaputraḥ kathayati | kaḥ upāyaḥ syād yenāhaṃ rājā bhaveyam | sa kathayati | astyupāyaḥ
| yadi tvaṃ māṃ paurohitye sthāpayasi kathayāmīti | sa kathayati | evaṃ bhavatu | kathaya
| sthāpayāmīti | sa kathayati | ahaṃ tava bhrātaraṃ vyaṃgaṃ karomi | tvaṃ rājā bhavasīti
| tenānumoditam | tatastena tasya jyeṣṭhasya rājaputrasya bhaiṣajyaṃ dattam | vyaṃgībhūtaḥ
| apareṇa samayena rājā kālagataḥ | amātyaiḥ sa vyaṃga iti kṛtvā kanīyān rājye'bhiṣiktaḥ
| tenāpyasau kanīyān purohitaputraḥ paurohitye pratiṣṭhāpitaḥ | yāvadapareṇa samayena rājā
purohitena sārdhaṃ saṃlāpena tiṣṭhati | rājñāsau bhrātā vyaṃgo dṛṣṭaḥ | tasya taṃ dṛṣṭvā
vipratisāra utpannaḥ | na śobhanaṃ mayā kṛtam yadrājyahetorbhrātā vyaṃgīkṛta iti | purohitaḥ
kathayati | deva mamāpi vipratisāra utpannaḥ | yadi devasyābhimataṃpunarapyevaṃ yathāpaurāṇaṃ
karomīti | sa kathayati | kuṣvānujāne | tena tasya bhaiṣajyaṃ dattam | svasthībhūtaḥ
| tatastau pratyekabuddhe karān kṛtvā praṇidhānaṃ kartumārabdhau | yadāvābhyāmevaṃ vidhe
sadbhūtadakṣiṇīye kārāḥ kṛtā asya karmaṇo vipākena āḍhye mahādhane mahābhoge kule jāyeyahi
| asya ca pāpasya vyaṃgīkaraṇasya karmaṇo vipākamanubhaveyamiti | kiṃ manyadhve bhikṣavaḥ
| yo'sau rājaputra ahameva sa tena kālena tena samayena | yo'sau purohitaputraḥ eṣa evāsau
pratyekabuddhaḥ | yattābhyāṃ saṃjalpaṃ kṛtvā rājakumārasya bhaiṣajyaṃ dattaṃ tena yugapad
vyaṃgau saṃvṛttau | yattu vipratisārābhyāṃ vicārya punarbhaiṣajyaṃ dattaṃ tena yugapat
svasthībhūtau | iti hi bhikṣavaḥ ekāntakṛṣṇānāṃ karmaṇāmekāntakṛṣṇo vipākaḥ | ekāntaśuklānāmekāntaśuklaḥ
| vyatimiśrāṇāṃ vyatimiśraḥ | tasmāttarhi bhikṣavaḥ ekāntakṛṣṇāni karmāṇyapāsya
vyatimiśrāṇi ca ekāntaśuklepveva karmasvābhogaḥ karaṇīyaḥ | ityevaṃ vo bhikṣavaḥ śikṣitavyam
|śrāvastyāṃ nidānam | tena khalu samayena śrāvastyāṃ śreṣṭhināmā gṛhapatirāḍhyo mahādhano
mahābhogo vistīrṇaviśālaparigraho vaiśravaṇadhanasamudyato vaiśravaṇadhanapratisparśī
| tena sadṛśāt kulāt kalatramānītam | so'putraḥ putrābhinandī śivavaruṇakuveraśakrabrahmādīnanyāṃśca
devatāviśeṣānāyācate | tad yathā ārāmadevatā vanadevatā catvaradevatā śṛṃgāradevatā
balipratigrāhikā devatāḥ sahajāḥ sahadharmikā nityānubaddhā api devatā āyācate |
asti caiṣa lokapravādaḥ | yadāyācanahetoḥ putrā jāyante duhitaraśceti | tacca naivam | yadyevamabhaviṣyat
ekaikasya putrasahasramabhaviṣyat tadyathā rājñaścakravartinaḥ | apitu trayāṇāṃ
sthānānāṃ saṃmukhībhāvāt putrā jāyante duhitaraśca | katameṣāṃ trayāṇām | mātāpitarau
raktau bhavataḥ | sannipatitau | mātā kalyā bhavati ṛtumatī | gaṃdharvaśca pratyupasthito
bhavati | eṣāṃ trayāṇāṃ sthānānāṃ saṃmukhībhāvātputrā jāyante duhitaraśca | yadāsya devatārādhanenāpi
na putro na duhitā tadā sarvadevatāḥ pratyākhyāya bhagavatyabhiprasannaḥ | yāvadanyatamasya
bhikṣoḥ sakāśamupasaṃkrāntaḥ | ārya icchāmi svākhyāte dharmavinaye pravrajitum
| bhadramukha evaṃ kuru | sa tasyānupūrvyā keśāvataraṇaṃ kṛtvā śikṣāpadāni grāhayitumārabdhaḥ
| pravrajyāntarāyakeṇa ca mahatā jvareṇābhibhūtaḥ | etatprakaraṇaṃ bhikṣavo bhagavata
ārocayanti | bhagavānāha | upasthānamasya karaṇīyam | na tāvacchikṣāpadāni deyāni yāvtsvasthaḥ
saṃvṛttaḥ | ityuktaṃ bhagavatā | tasyopasthānaṃ kartavyamiti hi bhikṣavo na jānante
kena kartavyamiti | bhagavānāha | bhikṣubhiḥ | vaidyastasya divā bhaiṣajyaṃ kurvanti |
rātrau glānyaṃ vardhate | te kathayanti | ārya vayamasya divā cikitsikāṃ kurmaḥ rātrau glānyaṃ
vardhate | yadyeṣa gṛhaṃ nīyate vayamasya rātrau cikitsāṃ kuryāma iti | etatprakaraṇaṃ
bhikṣavo bhagavata ārocayanti | bhagavānāha | gṛhaṃ nīyatāṃ tatrāpyasyopasthāyikānanuprayacchata
| tasya tad glānyaṃ dīrghakālīnaṃ saṃvṛttam | keśāstasya dīrghadīrghā jātāḥ | tasya
muṇḍo gṛhapatiriti saṃjñā saṃvṛttā | sa yadā mūlagaṇḍapatrapuṣpaphalabhaiṣajyarupasthīyamāno
na svasthībhavati tadā tenātmā paricchinno mṛtoamiti | tatastena maraṇakālasamaye sarvaṃ
santa(ka)svāpateyaṃ patrābhilekhyaṃ kṛtvā jetavane preṣitam | sa ca kālagataḥ | amātyai
rājñaḥ prasenajitaḥ | kosalasyārocitam | deva muḍṇo gṛhapatiraputraḥ kālagataḥ | prabhūtaṃ
cāsya hiraṇyasuvarṇamasti hastino'svā gāvo mahiṣyaḥ sannāhāni ca | etacca sarvaṃ patrābhilikhitaṃ
kṛtvā jetavanamāryasaṃghāya preṣitam | rājā kathayati | āryopanandasantakabheva
mayā apatrābhilikhitaṃ na pratilabdhaṃ prāgena patrābhilikhitaṃ pratilapsye | api tu yadbhagavānanujñāsyati
tad grahīṣye | etatprakaraṇaṃ bhikṣavo bhagavata ārocayanti | bhagavānāha
| kiṃ tatra bhikṣavaḥ saṃvidyante |antaroddānam |vastuśayanāsanaprāvaraṇamayolohaṃ ca
candanam |kumbhāni pītabhakṣādi raṃjanaṃ yaṣṭijambukam

dvipadā catuṣpadā yāvat annadānaṃ ca bhaiṣajyam |dāso vā prastaraṃ labhyaṃ yathāyogena bhājayet

hiraṇyaṃ ca suvarṇaṃ ca yaccāpyanyatkṛtākṛtam |samagraḥ saṃgho bhājayediti proktaṃ maharṣiṇā

bhikṣubhiḥ samākhyātam | bhagavānāha | yathāyogena bhājayitavyam | tatra kṣetravastu gṛhavastvāpaṇavastu
| śayanāsanamayaskārabhāṇḍaṃ lohakārabhāṇḍaṃ kumbhakārabhāṇḍam | kuṇḍikākaraṇḍakavivarjitaṃ
takṣabhāṇḍaṃ varuṭabhāṇḍam | dāsīdāsakarmakārapauruṣeyāṇāmannapānaṃ vrīhayaścāvibhājyāḥ
| cāturdiśāya bhikṣusaṃghāya sādhāraṇāḥ sthāpayitavyāḥ | śāṭakāḥ paṭakā carmabhāṇḍamupānahastailakutupāḥ
kuṇḍīkākarakāśca samagreṇa saṃghena bhājayitavyāḥ | yaṣṭa (yo
yā) āyatāstā jambūcchāyikāḥ pratimāyā dhvajavaṃśāḥ kārayitavyāḥ | yāṃ svalpāstāḥ khaṃkharakāḥ
kṛtvā bhikṣuṇāṃ dātavyāḥ | putradāra (kaṃ) saṃghe (na) yathā sukhamavikrīya yathābhiprasādalabdhena
bhoktavyāḥ | catuṣpadānāṃ hastino'śvā uṣṭrāḥ kharā vesarāśca rājña upayogāḥ
| mahiṣyaḥ ajā eḍakāścaturdiśāya bhikṣusaṃghāya sādhāraṇā avibhājyāḥ | yaśca sannāho yaccānyatra
rājopayojyaṃ tatsarvaṃ rājña upanāmayitavyam | sthāpayitvāyudhāni taiḥ śastrakaiḥ sūcyaḥ
khaṃkharakāśca kārayitvā saṃghe cārayitavyāḥ | raṃgāṇāṃ mahāraṃgaḥ kaṃkuṣṭahiṃgulukarājapaṭyādayaste
gandhakuṭyāṃ prakṣeptavyāḥ pratimopayogikāḥ | khaṃkhaṭikaṃ gaurikaṃ nīliśca
saṃghena bhājayitavyā | madyaṃ mṛṣṭayavān prakṣipya bhūmau nikhātavyam | śuktatve pariṇataṃ
paribhoktavyam | śuktatvānupayojyaṃ tu chorayitavyam | māṃ bhikṣavaḥ śāstāramuddiśadbhirmadyamadeyamapeyamantataḥ
kuśāgreṇāpi | bhaiṣajyāni glānakalpikaśālāyāṃ prakṣeptavyāni
| tato glānakaurbhikṣubhiḥ paribhoktavyāni | ratnānāṃ muktā varjayitvā maṇivaiḍūrya dakṣiṇāvartaparyantāni
tu dvau bhāgau kartavyānīti | eko dharmasya | dvitīyaḥ saṃghasya | yo dharmasya
tena buddhavacanaṃ lekhayitavyam | siṃhāsane copayoktavyam | yaḥ saṃghasya sa bhikṣubhirbhājayitavyaḥ
| pustakānāṃ buddhavacanapustakā avibhajya cāturdiśāya bhikṣusaṃghāya dhāraṇakoṣṭhikāyāṃ
prakṣeptavyāḥ | bahiḥśāstrapustakā bhikṣubhirvikrīya bhājayitavyāḥ | patralekhyaṃ
yacchīghraṃ śakyate sādhayituṃ tasya dravyavibhāge tadbhikṣubhirbhājayitavyam |
na śakyate taccāturdiśāya bhiṣusaṃghāya dhāraṇa | koṣṭhikāyāṃ prekṣeptavyam | suvarṇaṃ ca
hiraṇyaṃ cānyacca kṛtākṛtaṃ trayo bhāgāḥ kartavyāḥ | eko buddhasya | dvitīyo dharmasya | tṛtīyaḥ
saṃghasya | yo buddhasya tena gandhakuṭyāṃ keśanakhastūpeṣu ca khaṇḍachuṭṭaṃ pratisaṃskartavyam
| yodharmasya tena buddhavacanaṃ lekhayitavyaṃ siṃhāsane vā upayoktavyam | yaḥ
saṃghasya sa bhikṣubhirbhājayitavyaḥ |śrāvastyāṃ nidānam | yadā rājñā prasenajitā kosalena
toyikāmahaḥ prasthāpitastadā tatra bhikṣubhikṣuṇyupāsakopāsikānāṃ mahāsannipāto bhavati
| tena kha lusamayena mūlaphalguno bhikṣurbhikṣuṇībhāvanīyaḥ | toyikāmahe pratyupasthite
saṃbahulābhirbhikṣuṇībhiruktaḥ | ārya upanimantrito bhava | toyikāmahaṃ gamiṣyāma iti | sa
kathayati | ko'tra mama pātracīvaraṃ sthāpayatīti | dvādaśavargikābhirbhikṣuṇībhiruktaḥ |
ārya alpotsuko bhava | vayaṃ sthāpayāmaḥ | tena tāsāṃ samarpitaṃ | tat tābhirapi mahāprajāpatye
saṃnyastam | mahāprajāpatyāpi āyuṣmata ānandasya | āyuṣmatāpyānandenānyatamastin vihāre
sthāpitam | tat āyuṣmānmūlaphalgunastoyikāmahaṃ gataḥ | sa tatra bhikṣuṇībhirupanumantritaḥ
| ekā kathayati | āryeṇa mamādya pūrvāhṇikā kartavyā | aparayā pūrvāhṇikayā upanimantritaḥ
| aparayāpi | aparā kathayati | āryeṇa mamāntikādbhoktavyamiti | aparāpi | evameva
kathayatyaparāpi | aparā kathayati | āryeṇa mamāntike kālapānakaṃ pāyayitavyamiti | aparāpi
| evameva kathatatyaparāpi | tena tāsāmanurakṣayā stokastokaṃ gṛhītvā pūrvāhṇikā kṛtā |
tathaiva velāyāṃ bhuktamakāle pānakaṃ ca pītam | tataḥ stokastokena prabhūtaṃ sampannam |
sa cādhvapariśrāntaḥ | tena prabhūtaṃ bhuktam | saḥ ajīrṇo jātaḥ | viṣucitaḥ kālagataḥ |
sa bhikṣubhiḥ śmaśānaṃ nītvā dagdhaḥ | dharmaśravaṇaṃ dattam | anupūrveṇa vihāraḥ praviṣṭaḥ
| cīvaragopakena glānopasthāyikaḥ abhihitaḥ | ānaya tasya pātracīvaramiti | sa kathayati
| dvādaśavargikānāṃ haste sthāpitam | tāḥ pṛṣṭāḥ kathayanti | asmābhirmahāprajāpatyurhaste
sthāpitam | mahāprajāpatiḥ kathayati | mayā ānandasya saṃnyastamiti | āyuṣmanānandaḥ kathayati
| mayā amuṣmin vihāre sthāpitam | ityetatprakaraṇaṃ bhikṣavo bhagavata ārocayanti |
bhagavānāha | ānandena sthāpitaṃ bhikṣuṇā prativastu mṛtapariṣkārikamadhiṣṭhātavyam | evaṃ
ca punaradhiṣṭhātavyam | śayanāsanaprajñaptiṃ kṛtvā gaṇḍīmākoṭya pṛṣṭhavācikayā bhikṣūn
samanuyujya sarvasaṃghe saṃniṣaṇṇe saṃnipatite ekena bhikṣuṇā jñaptiṃ kṛtvā karma kartavyam
| śuṇotu bhadantaḥ saṃghaḥ | asminnāvāse mūlaphalguṇo bhikṣuḥ kālagataḥ | tasya pātracīvaram
sacīvaracīvarikam ānandasya haste tiṣṭhati | sa cetasaṃghasya prāptakālaṃ kṣametānujānīyāt
saṃghaḥ | yat saṃgho mūlaphalgunasya bhikṣo pātracīvaraṃ sacīvaracīvarikamānandena
bhikṣuṇā prativastu mṛtapariṣkārikamadhitiṣṭhedityeṣā jñaptiḥ | āyuṣmānudālī buddhaṃ bhagavantaṃ
pṛcchati | anyatra bhadanta bhikṣuḥ kālaṃ kuryādanyatrāsya pātracīvaramanyatra prativastukaḥ
| tatpātracīvaraṃ kasya prāpadyate | yo'tra udālin prativastuko bhikṣurgṛhī vā
|śrāvastyāṃ nidānam | tena khalu samayena navakarmiko bhikṣuḥ kālagataḥ | bhikṣavastasya pātra
cīvaraṃ kaukṛtyānna bhājayanti | etatprakaraṇaṃ bhikṣavo bhagavata ārocayanti | bhagavānāha
| sarvasaṃghaṃ sannipātyāsau lakṣitavyaḥ | kiṃ sambhinnakārī na vā iti | yadi sambhinnakārī
| sāṃdhikaṃ staupikaṃ karoti | staupikaṃ vā sāṃghikam | evamadhārmikam | tasya pātracīvaraṃ
sacīvaracīvarikaṃ trīn bhāgān kartavyam | buddhasya | dharmasya | saṃghasya | sāṃghiko
bhikṣubhirbhājayitavyaḥ | buddhasantakena buddhapūjā vā gandhakuṭyāṃ stūpe vā navakarma
kartavyam | dharmasantakena buddhavacanaṃ vā lekhayitavyam | siṃhāsane vā upayoktavyam
| na cet sambhinnakārī sarvameva bhikṣubhirbhājayitavyam | nātra kaukṛtyaṃ karaṇīyam |śrāvastyāṃ
nidānam | tena khalu samayena saṃbahulā bhikṣavo janapadacārikāṃ caranto'nupūrveṇa
śrāvastyāmupanagaramanuprāptāḥ | tanmadhyādeko bhikṣuḥ kālagataḥ | te saṃlakṣayanti | bahirvihārasya
bhājayāmaḥ | vihāraṃ praviṣṭānāṃ sabrahmacāriṇo'pi bhāgaṃ prārthayiṣyantīti
| śrāvastī tannivāsibhirgopālakaiḥ paśupālakaistṛṇahārakaiḥ kāṣṭhahārakaiḥ pathājīvairutpathājīvaiśca
manuṣyaiḥ samantādākīrṇā | te yatra yatra niṣīdanti bhājayāma iti tatra tatra
mahājanena parivāryante | te saṃlakṣayanti | vihāra samīpe bhājayāma iti | te vihārasamīpe
bhājayitumārabdhāḥ | upadhivārikeṇa dṛṣṭvā uktāśca | āyuṣmantaḥ kiṃ kurutha | tairyathāvṛttaṃ
samākhyātam | sa kathayati | ahamapi sīmāprāpta iti | taistasya vivācayato na dattam
| etatprakaraṇaṃ bhikṣavo bhagavata ārocayanti | bhagavānāha | antaḥsīmāyāmantaḥsīmāsaṃjñino
mṛtapariṣkāraṃ bhājayanti | abhājitaṃ durbhājitam | punarapi sīmāprāptaiḥ saha bhājayitavyam
| anyathā sātisārāḥ | evamantaḥsīmāyāṃ vaimatikā bhājayanti | abhājitaṃ durbhājitam
| punarapi sīmāprāptaiḥ saha bhājayitavyam | anyathā sātisārāḥ | bahiḥsīmāyāmantaḥsīmāsaṃjñino
mṛtapariṣkāraṃ bhājayanti | abhājitaṃ durbhājitam | punarapi sīmāprāptaiḥ saha bhājayitavyam
| anyathā sārisārāḥ bhavanti|śrāvastyāṃ nidānam | tena khalu samayena bhikṣuṇā bhokṣurhaste
(bhikṣoścī) varāṇi preṣitāni | tena bhikṣuṇā yena preṣitāni tasya viśvāsena parimuktāni
| etatprakaraṇaṃ bhikṣavo bhagavata ārocayanti | bhagavānāha | aviśvāse bhikṣavastena
bhikṣuṇā viśvāsamutpāditam | yasya yena bhikṣuṇā preṣitāni tasya tena viśvāsena paribhuktāni
|api tu bhikṣurbhikṣorhaste bhikṣoścīvarakāṇi preṣayati | yasya preṣitāni tasya viśāsena
paribhukte | suparibhuktāni | yena preṣitāni tasya viśvāsena paribhuṃkte | duṣparibhuktāni

bhikṣurbhikṣoścīvarāni preṣayati | yasya preṣitāni a kālagataḥ | yena preṣitāni tasya viśvāsena
paribhuṃkte | duṣparibhuktāni | yasya preṣitāni tasya kalpena tasya mṛtapariṣkārikamadhitiṣṭati
| svadhiṣṭhitāni

bhikṣurbhikṣoścīvarāṇi preṣayati | yena preṣitāni sa kālagataḥ | yena preṣitāni tasya kalpena
mṛtapariṣkārikamadhitiṣṭhati | duradhiṣṭhitāni

bhikṣurbhikṣoścīrakāṇi preṣayati | yasya preṣitāni tena pratikṣiptāni | tena preṣitāni tasya
viśvāsena paribhukte | (suparibhuktāni |) yasya preṣitāni tasya viśvāsena paribhuṃkte | duṣparibhuktāni

bhikṣurbhikṣoścīvarakāṇi preṣayati yasya preṣitāni sa kālagataḥ | yasya preṣitāni tasya kalpena
mṛtapariṣkārikamadhitiṣṭhati | svadhiṣṭhitāni | (yena preṣitāni ) tasya kalpena mṛtapariṣkārikamadhitiṣṭhati
| duradhiṣṭhitāni

bhikṣurbhikṣoścīvarakāṇi preṣayati | yasya preṣitāni tena pratikṣiptāni | yena preṣitāni sa
ca kālagataḥ | yasya preṣitāni tasya viśvāsena paribhuṃkte | duṣparibhuktāni | yena preṣitāni
tasya kalpena mṛtapariṣkārikamadhi tiṣṭhati | svadhiṣṭhitāni

bhikṣurbhikṣoścīvarakāṇi preṣayati | yasya preṣitāni tena pratikṣiptāni | sa kālagataḥ yenāpi
preṣitāni sa kālagataḥ | yasya preṣitāni tasya kalpena mṛtapariṣkāramadhitiṣṭhati | duradhiṣṭhitāni
| yenāpi preṣitāni tasya kalpena mṛtakariṣkāramadhitiṣṭhati | svadhiṣṭhitāni

|cīvaravastu samāptam ||

